{
  "1": "An preost wes on leoden; Laȝamon wes ihoten.",
  "2": "he wes Leouenaðes sone; liðe him beo Drihten.",
  "3": "He wonede at Ernleȝe; at æðelen are chirechen.",
  "4": "vppen Seuarne staþe; sel þar him þuhte.",
  "5": "on-fest Radestone; þer he bock radde.",
  "6": "Hit com him on mode; & on his mern þonke.",
  "7": "þet he wolde of Engle; þa æðelæn tellen.",
  "8": "wat heo ihoten weoren; & wonene heo comen.",
  "9": "þa Englene londe; ærest ahten.",
  "10": "æfter þan flode; þe from Drihtene com.",
  "11": "þe al her a-quelde; quic þat he funde.",
  "12": "buten Noe.& Sem; Iaphet & Cham.",
  "13": "& heore four wiues; þe mid heom weren on archen.",
  "14": "Laȝamon gon liðen; wide ȝond þas leode.",
  "15": "& bi-won þa æðela boc; þa he to bisne nom.",
  "16": "He nom þa Englisca boc; þa makede  Seint Beda.",
  "17": "An-oþer he nom on Latin; þe makede Seinte Albin.",
  "18": "& þe feire Austin; pe fulluht broute hider in.",
  "19": "Boc he nom þe þridde; leide þer amidden.",
  "20": "þa makede a Frenchis clerc;",
  "21": "Wace wes ihoten; þe wel couþe writen.",
  "22": "& he hoe ȝef þare æðelen; Ælienor",
  "23": "þe wes Henries quene; þes heȝes kinges.",
  "24": "Laȝamon leide þeos boc; & þa leaf wende.",
  "25": "he heom leofliche bi-heold. liþe fhim beo Drihten.",
  "26": "Feþeren he nom mid fingren; & fiede on boc-felle.",
  "27": "& þa soþere word; sette to-gadere.",
  "28": "& þa þre boc; þrumde to are.",
  "29": "Nu bidde[ð] Laȝamon alcne æðele mon;",
  "30": "for þene almiten Godd.",
  "31": "þet þeos boc rede; & leornia þeos runan.",
  "32": "þat he þeos soðfeste word; segge to-sumne.",
  "33": "for his fader saule; þa hine for[ð] brouhte.",
  "34": "& for his moder saule; þa hine to monne iber.",
  "35": "& for his awene saule; þat hire þe selre beo. Amen.",
  "36": "Nv seið mid loft-songe þe wes on leoden preost.",
  "37": "al swa þe boc spekeð; þe he to bisne inom.",
  "38": "þa Grickes hefden Troye; mid teone bi-wonen.",
  "39": "& þat lond iwest; & þa leoden of-slawen.",
  "40": "& for þe wrake-dome; of Menelaus quene.",
  "41": "Elene was ihoten. alðeodisc wif.",
  "42": "þa Paris Alixandre; mid pret-wrenche. bi-won.",
  "43": "for hire weoren on ane daȝe; hund þousunt deade.",
  "44": "Vt of þan fehte; þe was feondliche stor.",
  "45": "Eneas þe duc; mid erm[ð]en at-wond.",
  "46": "Nefede he boten anne sune; þe was mid him isund.",
  "47": "Asscanius was ihoten; nefede he bern no ma.",
  "48": "& þes duc mid his drihte; to þare sæ him droh.",
  "49": "of kunne & of folke; þe fulede þan duke.",
  "50": "of monne & of ahte. þe he to þare sæ brouhte.",
  "51": "& tuenti gode scipen. he guðliche fulde.",
  "52": "& þa scipen foren wide; ȝeon þare wintrede sæ.",
  "53": "mid wolcnen & mid wedere; heo þoleden wen-siðes.",
  "54": "ant mid muchelure care; heo to londe bicomen.",
  "55": "On Italiȝe heo comen to londe; þar Rome nou on stondeð.",
  "56": "fele ȝer under sunnan; nas ȝet Rome bi-wonnen.",
  "57": "& heuede Eneas þe duc; mid his driht-folcke.",
  "58": "widen iwalken. ȝend þat wide water.",
  "59": "moni lond umbe-rowen; redes him trokeden.",
  "60": "On Italiȝe he com on lond; þat him was iqueme.",
  "61": "A þon londe he fund mete; & he hine mid monscipe biwon.",
  "62": "& mid golde and mid gersume; & he griðliche spac.",
  "63": "I þere Tyure he eode alond; þer þa sea wasceð þat sond.",
  "64": "ful neh þan ilke stude; þar Rome nou stondeð.",
  "65": "Þe king was ihoten Latin; þe on þan londe wes.",
  "66": "hey wes and riche; & he wes redesful.",
  "67": "mid wintre he wes bi-weaued. swo hit wolde Godd.",
  "68": "Þar com Eneas; & grette þen alde king.",
  "69": "& he hine feire on-feng; mid allen his folke.",
  "70": "Muche lond he him ȝef; & mare him biheyte.",
  "71": "an-long þare sea; siden & widen.",
  "72": "Þare quene hit of-þouhte; noþeles heo hit þolede.",
  "73": "Þe king heuede ane douter; þe him was swiþe deore.",
  "74": "Eneam he heo biheyte; to habben to wife.",
  "75": "& after his daye; al his drihliche lond.",
  "76": "for he nefde nenne sune; þe sarure was his heorte.",
  "77": "Þat maiden wes ihoten Lauine; seþen heo wes leodena quene.",
  "78": "feier wes þe wimmon; & wunsum hire monnen.",
  "79": "Ah Turnus was ihoten þat wes of Tuskanne duc;",
  "80": "þet lufede þet maiden; & hire monscipe bed.",
  "81": "þat he heo wolde habben; to heiȝen are quene.",
  "82": "Þa com þat word to him; þat was widene cuð.",
  "83": "þat þe king Latin; ȝef Lauine his douter.",
  "84": "Eneam to are brude; for heo wes his deore bearn;",
  "85": "Þa wes Turnus sari; & soruful on his mode.",
  "86": "for he heo heuede swiþe ilofe[d]; & luf-þing hire biheite.",
  "87": "Weorre makede Turnus; mid teonen he wes idrefe[d].",
  "88": "wið Eneam he nom an feiht; þat wes feondliche strong.",
  "89": "hond wið honde; fuhten þa heȝe men.",
  "90": "Teone wes on compe; þar Turnus feol.",
  "91": "mid mechen to-heawen; his monscipe wes þe lasse.",
  "92": "Eneas nom Lauine; leofliche to wife.",
  "93": "he wes king & heo quen; & kine-lond heo welden.",
  "94": "inne griðe & inne friðe; & freoliche loueden.",
  "95": "Seoþen Eneas Lauine heuede inomen; & þa leodene bi-wnnen.",
  "96": "he makede enne stronge castel; mid starke ston walle.",
  "97": "Lauine hehte his leuemon; þene castel he clepede Lauinion.",
  "98": "þat wes for hire worðscipe; wel þat he hire uþe.",
  "99": "Feour winter he heuede þat wif; mid wrðscipe to welden.",
  "100": "after þa feourðe ȝere he was dead; his freonden hit of-þuhten.",
  "101": "Heuede Lauine þa quene; kinebearn on wombe.",
  "102": "þa quen þer-efter sone; ænne sune hefde to froure.",
  "103": "Siluius Eneas; for æ[ð]elen he wes ihoten.",
  "104": "Ascanius his broþer; þe mid his fader com from Troie.",
  "105": "mid muchele worscipe; þis kine-bearn bi-wiste.",
  "106": "Asscanius wes þes childes broþer; ah heo nefden noht ane moder.",
  "107": "His moder wes ihoten Creusa; Priames kinges dohter.",
  "108": "þe Eneas his fader in Troie for-leas.",
  "109": "inne þane fehte; his feon heo him binomen.",
  "110": "Asscanius heold þis drihliche lond; daiȝes & ȝeres.",
  "111": "& he makede ane heȝe burh; Albe Lingoe wes ihaten.",
  "112": "Þa burh wes wel iȝarwed; binnen lut ȝearen.",
  "113": "he ȝef heo his stepmoder; for þon lofe of his broþer.",
  "114": "& Lauinion þene castel; & muchel lond þar-to.",
  "115": "þe his fader hefde imaked; þe wile þe he on liue wes.",
  "116": "þis lond he hire lende; þat come hir lifes ende.",
  "117": "Ah heo nom þene mahum; þe heo tolden for godd.",
  "118": "þe Eneas mid his ferde; brohte from Troie.",
  "119": "In Albe Lingue he hine sette; ah sone he þonene iuatte.",
  "120": "forð aȝein mid þan winde; þe Feond hine ferede.",
  "121": "Asscanius þe kene; þe wes i kinges stude.",
  "122": "four & þritti winter he heold þat lond;",
  "123": "& þa leoden mid blissen.",
  "124": "Þa com his lifes ende; lað þah him were.",
  "125": "Siluium his broþer; þe wes Lauine sune.",
  "126": "he bitahte al þat lond; þat Eneas heore fader hefde on hond.",
  "127": "Ænne sune heuede Asscanius. þe wes ihaten Siluius",
  "128": "þis child hefde his eames nome; ah lut ȝer he leouede.",
  "129": "for his ahne sune seoþen; hine sceat to deaþe.",
  "130": "Þa þis child was feir muche; þa luuede he a maide.",
  "131": "þeo was Lauine mawe; mid darnscipe he heo luuede.",
  "132": "Hit iwerð þere; swa hit deð wel iwere.",
  "133": "þat þeos ȝunge wiman; iwerd hire mid childe.",
  "134": "þe ȝet leouede Asscanius; þe on þan londe was duc.",
  "135": "Vnder-ȝetene weren þe þinges. þat þeo wimon was mid childe.",
  "136": "Þa sende Asscanius; þe wes lauerd & dux.",
  "137": "after heom ȝend þat lond; þe cuþen dweomerlakes song.",
  "138": "witen he wolde; þurh þa wiþer-craftes.",
  "139": "wat þing hit were; þat þeo wimon hefde on wombe.",
  "140": "Heo wrpen heore leoten; þe Scucke wes bi-tweonen.",
  "141": "heo funden on þen crefte; carefule leoðes.",
  "142": "þet þeo wimon was mid ane sune; þat wes a selcuð bearn.",
  "143": "þat boa sculde fallen; fader & his moder.",
  "144": "þorh him heo sculden deiȝen; & þene deað þolien.",
  "145": "& þurh his ealdren deð; idreuen out of londe.",
  "146": "& umben longne first; mid wrðscipe comen liðen.",
  "147": "Þo leoten weren iworpen; & swa hit al iwearð.",
  "148": "Þa þe time com. þat þe cnaue wes iboren;",
  "149": "in þere burhe. þa brude dead iwearð",
  "150": "þe child wes iboren isund; to baluen his moder.",
  "151": "Þat child was ihaten Brutus; þat bearn nas nowit feie.",
  "152": "Þis child leuede & wel iþei; & þeweas hit luuede.",
  "153": "He was fiftene ȝer ald; þa he to wode ferde.",
  "154": "& his fader mid him; & feie-sið makede.",
  "155": "Heo funden ane heorde; of heorte swiðe greate.",
  "156": "þe fader heo bi-eode; to his aȝre unneode.",
  "157": "To his sune he heo draf; him-seolfue to balewe.",
  "158": "Brutus sette on his flo;",
  "159": "he wende to sceoten þat hea der; & ihitte his aȝene fader.",
  "160": "þurh-ut þere broste. wao wes Brutus þer-fore.",
  "161": "Wa wes him on liue; þa þe fader wes on deaðe.",
  "162": "Þa þat iherde his kun; þe he of icumen wes.",
  "163": "þat he þe flo heuede idrawen; & his fader of-slawen.",
  "164": "heo hine flemden; out of þane londe.",
  "165": "& he iwende sorhful; ouer sea-streames.",
  "166": "into Griclonde; þer he his cun funde.",
  "167": "of þan folck of Troye; þe mid teonen wes to-drefed.",
  "168": "þere quene cun Heleine;þes kinges sune Priame.",
  "169": "& muchel folc of his þeoden; ah al heo weren þeowe.",
  "170": "& of his aȝne kunne; moni kineborene mon.",
  "171": "Moni ȝer was agan; seo[ð]ðen his cun hider com.",
  "172": "þa wepmen weren iwexan; þa wimen wel iþowene.",
  "173": "& heore nutene neotsume weren;",
  "174": "Nes Brutus i þon londe; bute lutel ane wile.",
  "175": "þat alle monnen he wes leof; & muchele monscipe biwon.",
  "176": "for cniht he was swiþe god; þan folke to queme.",
  "177": "he was mete-custi; þat is monscipe steor.",
  "178": "Alle monnen he was leof; þe him lokeden on.",
  "179": "heo him ȝeuen gersume; & feire hine gretten.",
  "180": "heo seiden him mid rede; & mid stilliche runen.",
  "181": "ȝif he were swa þriste; & he hit don durste.",
  "182": "þat he heom wolde leaden; out of þane leoden.",
  "183": "out of þeowedome; freo þat heo weoren.",
  "184": "heo hine wolden maken duc; & deme ofer his folke.",
  "185": "We habbeð seoue þusun[d]; of gode cnihten.",
  "186": "wið-outen wifmen; þe noht ne cunnen of wepnen.",
  "187": "children & hinen; þa ure nete sculen ȝemen.",
  "188": "For muchel we wlleð driȝen; & habben care of ure life.",
  "189": "ær we nulleð mid frescipe; faren from ure feonden.",
  "190": "Alle þe weren at þisse reade; biluuede þeos runen.",
  "191": "Inne Griclonde was a ȝung mon; of þriti ȝeren.",
  "192": "Assaracus ihaten; of swi[ð]e heie kunne.",
  "193": "His fader wes a Gric ikoren; ah his moder wes of Troien iboren.",
  "194": "& heo wes a cheuese; hire cheap wes þe wrse.",
  "195": "Noþelas hit ilomp; inne lut ȝere.",
  "196": "þat þe fader wes dead; his duȝeðe he bi-lefde.",
  "197": "He ȝef Assaracum his sune; sele þreo castles.",
  "198": "& al þat ligginde lond; þe þer-abuten lei.",
  "199": "Assaracus heuede enne broþer; þe wes under wedlac iboren;",
  "200": "after þen heðene tidende; þe wes in þan londe.",
  "201": "Þes cniht hefde his fader lond; & loð him wes his broþer.",
  "202": "for he heold þe stronge castles; þurh staðele his fader ȝefe.",
  "203": "His broþer heo him wolde bi-nimen; ah he ne mihte speden.",
  "204": "þar aros wal[e] & win; & wiðer-heppes feola.",
  "205": "Assaracus wes god cniht; wið Grickes he heold moni fiht.",
  "206": "ah he hefde muchele strengþe; of meren his cunne.",
  "207": "of þan Troyscen monnen; þe weren his moder isib.",
  "208": "for þare sibe-laȝe; luue hem wes bi-tweonen.",
  "209": "Assaracus hit redde; mid diȝenliche runen.",
  "210": "þat þat Troynisce folc; mid his fulle fultume.",
  "211": "nomen þene cniht Brutun; & makeden hine to duke.",
  "212": "& he heora monredne; mid monscipe on-feng.",
  "213": "He sende his sonde; wide ȝend þane londe.",
  "214": "he heihte his folc sumunen; & cumen to him-seoluen.",
  "215": "wapmen & wifmen; þa weoleȝen & þa weaðlen.",
  "216": "alle he heom sumunde; & to wode sende.",
  "217": "bote seoue þusend kempen; þa he in-to þane castlen dude.",
  "218": "Þa lette he riden; vnirimed folc.",
  "219": "bi-ȝeoten wepnen & mete; muchel wes þa neode.",
  "220": "& al þat smale mon-kun; he dude ȝeond þea muntes.",
  "221": "& him-self mid his ferde; bi-foren & bi-hinden.",
  "222": "Seoþen he nom to rede; & to som-runen.",
  "223": "þat he an wriht makede; al mid wisdome.",
  "224": "Pandrasum þene king he grette; mid greiðlicre speche.",
  "225": "& þat wriht he him sende; & þeos word seaide.",
  "226": "For þan weorldes scome; & for þan muchele grome.",
  "227": "þat Dardanisc kun; þe we beoð of icomene.",
  "228": "woneð in þisse londe; leode to sconde.",
  "229": "inne þeowe-dome; þrel-werkes doð.",
  "230": "heo beoð to-gadere icumene; kuðies mæȝes.",
  "231": "al swa þat ilke folc; þe freoscipe wole bi-winne.",
  "232": "Heo habbe[ð] idemed; þat ich am duc ofer heom.",
  "233": "Ich abbe i min castlen; seoue þusend kempen.",
  "234": "ich habbe in þane munten; monie þusund.",
  "235": "Leouere heom his to libben; bi þan wode-roten.",
  "236": "al swa þat wilde swin; þat wroteð ȝeond þan grouen.",
  "237": "þane heo þine þeowedomes; lengre iþolien.",
  "238": "Ȝif heo wlle[ð] frescipe bi-winnen; ne wndre þou nawiht þer-fore.",
  "239": "heo biddeð þe mid freonscipe; þat þu heom ifreoie.",
  "240": "Þes word he sendeð; al swa þe wriht þe seið.",
  "241": "þat heo moten wonien; wer-swa heo wolleð.",
  "242": "inne griðe & in friðe; & heo wlleð þe freonscipe don.",
  "243": "Ȝif þou þis nul((t)) iþolien; þe scal beon þa wrse.",
  "244": "Þe king nom þat writ on hond; & he hit wrodliche bi-heold.",
  "245": "seolcu[ð] him þuhte; swulcere speche.",
  "246": "Þa he alles spac; mid þræte he spilede.",
  "247": "To wroþer heore hele; habbeð heo such werc i-don.",
  "248": "Mine þralles i mire þeode; me suluen þretiað.",
  "249": "Wide he sende ȝeond þat lond; for he wes leoden king.",
  "250": "þat come to hirede; riche men & weðlen.",
  "251": "al þat wapmon-cun; þa mihte beren wæpen.",
  "252": "vppen lif & uppen leomen; al þes londes folc.",
  "253": "an horsen & an foten; forð heo ifusten.",
  "254": "Þe king þræted Brutun; swa he dude Assaracun.",
  "255": "þat he heom wolde biliggen; mid laðen heora feonden.",
  "256": "Ȝif he heom mihte bi-winnen; mid his wored-strencðe.",
  "257": "alle heo sculden hongien; on heȝe treowen.",
  "258": "Brutus iherde seggen; al swa hit soð wæs.",
  "259": "þat Pandrasus þe king; him towardes com.",
  "260": "mid muchelere ferde. ah heo weren summe faie.",
  "261": "Brutus nom to reade; þat him best was.",
  "262": "He nom his kene men; þa to compe weren gode.",
  "263": "he ferde to þan wode; to þan wilderne.",
  "264": "to þan ilke weie; þe he ful ȝeare wuste.",
  "265": "þat þe king mid his ferde; forð sculde iwenden.",
  "266": "Brutus hefede gode; cnihtes to neode.",
  "267": "þre þusund mid him; ilead to þære þruppe.",
  "268": "Þe king him com riden; mid riche his folke.",
  "269": "Brutus heom smat on; mid his grime smite.",
  "270": "isowte he þe Grickes; mid his grim ræsen.",
  "271": "Þa Grickes neoren noht warre; of heore wensiðe.",
  "272": "wenden him þeo rugges; flowen haȝe men.",
  "273": "Achalon heihte an flum; þe nes noht feor from he((o))m.",
  "274": "þider in iwenden; moni þusunde.",
  "275": "Brutus heom com æfter; & æfer he heom leide on.",
  "276": "mid sweord & mid spere; al he to-drof þes kinges here.",
  "277": "a londe & a watere; he heom adun leaide.",
  "278": "& þe king him-self fleh; he iseih his frend fallen.",
  "279": "Muchel folc þer was of-sclawen; on moniare wisen.",
  "280": "Þe king hefde ænne broðer; neafde he nenne oðer.",
  "281": "Antigonus wes ihoaten; inne Gric-londe he wes heh.",
  "282": "Iseih his broðer ferden; hu heo iuaren weren.",
  "283": "a wætere & a londe; swa heom læðest wes.",
  "284": "Antigonus mid his weapnen; & mid his wæl-kempen;",
  "285": "iwenden toward Brutun; to his bale-siðe.",
  "286": "Heo comen to-gadere; mid greatere heorte.",
  "287": "Þar he mihte bi-halden; þe bi-halues were.",
  "288": "moni wensiðes; wiþer-happes feol[e].",
  "289": "moni heaued moni hond; fallen to foten.",
  "290": "monie þar fuhten; monie flæm makeden.",
  "291": "monie þar feollen; þurh heora feon-ðewæs.",
  "292": "Þa Troysse men sloȝen. al þa Grickes þea heo neih comen.",
  "293": "Þer Brutus nom Antigonun; þes kinges broþer Pandrasum.",
  "294": "mid him he hine lædde; for leof he him wes to habben.",
  "295": "He hine leatte wel witen; mid wnder stronge benden.",
  "296": "& al-swa his iferen; þe mid him ifunden weren.",
  "297": "Þat iherde þe king Pandrasus; hit neas him noht iqueme.",
  "298": "þat Antigonus his broþer; wes in armliche benden.",
  "299": "Þe king sende swa wide; swa ileste his riche.",
  "300": "& heih((te)) eulne mon; þe mihte riden oþer gan.",
  "301": "þat heo comen mid him; to þane castle of Sparatin.",
  "302": "Nes castel nan swa strong; i þon londe of Griclond.",
  "303": "He wende hit to soþe; soð þeh hit neore.",
  "304": "þat Brutus hefde þa men; þe he mid fihte biwon.",
  "305": "idon into þan castle; & þear heom quic heolde.",
  "306": "& him-seolf þer forð mide; for þære muchele biȝæte.",
  "307": "Ah Brutus dude betere read; & him þa beth ilomp.",
  "308": "In þon castle he dude hende; six hundred of his cnihten.",
  "309": "him-self mid his fenge; he to wode ferde.",
  "310": "Þe king to þan castle forð mid his ferde;",
  "311": "þer he lei abuten; þar-inne weren his laðe feond.",
  "312": "His ferde he sette; on ælchere siden.",
  "313": "ofte heo ræsden; & ræmden to-gadere.",
  "314": "mid stelene orde; & mid starka biten.",
  "315": "mid stocken & mid stanen; stal-fiht heo makeden.",
  "316": "mid Grickisce fure; feollen þæ fæie.",
  "317": "þar was muchel blod-gute; baluwe þer wes riue.",
  "318": "Þa cnihtes of þan castle; quic-liche heom wið-stoden.",
  "319": "þaet ne mihte þes kinges folc; of heom fael makien.",
  "320": "ah þe king of his monnen; monie þusund læs.",
  "321": "Þe king wes on mode sar; þat wes for his monne lure.",
  "322": "He tæh hine aȝein ane þrowe; & þreateð þene castel.",
  "323": "& þat folc þer-inne; þenne he hit hefde bi-wnnen.",
  "324": "þat he heom wolde quellen; oþer quic al for-brennen.",
  "325": "He lette makien enne dic; þe wes wnderliche deop.",
  "326": "abouten his ferde; & feiede heo mid þornen.",
  "327": "& leai þer-abuten; & abat his bale-siðes.",
  "328": "Þe king wes swiðe wrað; & swar muchelne oað.",
  "329": "þat nolde he þonne faren; ar his feo[n]den feie weore.",
  "330": "I þon castle weoren monie men; & muchel mete þer bihofede.",
  "331": "þe mete forð iwat; for þer fengen feole to.",
  "332": "Heo nomen ænne ærendrake; þe æðele wes to neode.",
  "333": "heo sende to heore læuerde; þa leof heom wes on heorten.",
  "334": "Heo hine gretten; mid godene heore worden.",
  "335": "heo beden hine come to helpe; mid allen his strengðe.",
  "336": "þe wile þe heo weren isunde; þe weren his sele men.",
  "337": "Brutus hine bi-þohte; of swlchere neode.",
  "338": "& þas word seide; mid soþere heorte.",
  "339": "He deð him-selua freoma; þa helpeð his freondene.",
  "340": "swa ich wlle mine; bi mine quicke liue.",
  "341": "Þa wes þere a wel-ibore mon; Anacletus wes ihaten.",
  "342": "mid þes kinges broðer he was itaken; & þer læi inne benden.",
  "343": "Brutus him ræmde to; mid grimmen his rasen.",
  "344": "bi þone toppe he hine nom; al-swa he hine walde of-slean.",
  "345": "& his nakede sweord; leide on his necke.",
  "346": "& þas word saide; Brutus þe sele.",
  "347": "Niðing þou ært al dead; buten þou do mine read.",
  "348": "& þi læuerd al-swa; bote þu min lare do.",
  "349": "ah ȝif þu wlt þu miht wel; helpen inc seluen.",
  "350": "Lauerd quað Anacletus; don ic wille þine lare.",
  "351": "help mine lauerd & me; mid alle mire mihten.",
  "352": "Do swa quad Brutus; & þe scal beon þe bet.",
  "353": "ȝe sculen habben lif & leomen; & beon mine leofe freond.",
  "354": "Brutus him swar an æð; breken þat he hit nælde.",
  "355": "Þus seide Brutus; þe wes cniht mid þane beste.",
  "356": "Anacletus leofe freond; to-niht þu scalt faren.",
  "357": "a þeon time bið best; þonne men gað to bedde.",
  "358": "þu scalt forð wenden; to þas kinges ferde.",
  "359": "Wonne þu comest to þon cnihten; þat þene king bi-witeð.",
  "360": "þær þu findest seouen houndred; þa hæleðes beoð kene.",
  "361": "& þu heom clepe to; & cuðliche wið heom spec.",
  "362": "Ich am Anacletus; ich am mid ærmðen abroken.",
  "363": "vt of þon benden; þe Brutus me heuede on idon.",
  "364": "& ȝet ich ou sigge on oþer; ibrout ich habbe þes kinges broþer.",
  "365": "vt of þon quarcerne; of þan quale-huse.",
  "366": "þær Brutus hin hefde idon; for to-marewene he hine wolde an-hon.",
  "367": "& ich hine habbe idon; i þisse [w]ude derne.",
  "368": "Cnihtes fuseð me mid; leteð slæpen þene king.",
  "369": "& fare we on sele; riht al swo stille.",
  "370": "stelen swa we wolden;",
  "371": "& ich eou wlle leden; forð to mine lauerde.",
  "372": "i þon wode-rime; þer he vnder rise lið.",
  "373": "Ȝif ȝe hine mawen bringen; bi-foren ure kinge.",
  "374": "wel bið him þere bringe; oeu bið þe beð þer-fore.",
  "375": "& for he is his broðer; for nafð he nenne oþer.",
  "376": "Cuð he wes þen cnihten; & heo hine i-cneowen.",
  "377": "heo wenden þat his sawen; soðe weren.",
  "378": "ah alle heo weren lease; for he wes his leodene swike.",
  "379": "Nis nawer nan so wis mon; þat me ne mai bi-swiken.",
  "380": "Anacletus ferde bi-foren; þe cnihtes him fuleden.",
  "381": "ferde æfter ane bache; al-swa Brutus him hefde itaiht.",
  "382": "Brutus hæfde his folc; bi-foren & bi-hinden.",
  "383": "Wes þe wei holh & long; þa [c]lude weren stronge.",
  "384": "Brutus heom ræsde to; mid richere strengðe.",
  "385": "alle to-gadere he heom nom; nane he ne lafde.",
  "386": "summe he sloh summe he bond; þa beste quike he at-heold.",
  "387": "& alle he heom bi-wuste; swa him best þuhte.",
  "388": "Brutus nom his ferde; on feowre he heo to-dælde.",
  "389": "& he hehte alle his men; monscipe biwinnen.",
  "390": "[þ]a ȝunge & þa alde; æðela iwurðen.",
  "391": "wihte wal-kempen; on heora wiðer-winnan.",
  "392": "& an hihinga; faren to þan kinge.",
  "393": "& ich for-beode; heolde mine þeinen.",
  "394": "vppe þere muchele lufe; þe us bi-tueiȝen.",
  "395": "þat nan ne beo so wilde; nan swa unwitti.",
  "396": "þat word talie; ne talkie mid speche.",
  "397": "ær he ihere minne horn; mid græte hiue blowen.",
  "398": "For mi-self ich wlle teo to-foren; to telde þas kinges.",
  "399": "anan swa ich lihte of blonken; swa ich wlle blawen.",
  "400": "anan swa ȝe hi[t] i-hereð; hende mine kempen.",
  "401": "oht-liche heom slæð on; & weccheð heom of slepa.",
  "402": "leteð þa Grickisca gliden to grunde;",
  "403": "fallen þa feie; for heo beð vre fulle fan.",
  "404": "Duden alle þa cnihtes; swa Brutus heom taute.",
  "405": "& he him-seolf teih bi-foren; to telde þæs kinges.",
  "406": "Of his horse he þreou; his horn he vastliche bleu.",
  "407": "Iherden hit Troynisce; & tuhten to þon Gricken.",
  "408": "heo heom aweihten; mid heora wæles igrure.",
  "409": "Þar fluwen haueden on felde; fæiðe þer feollen.",
  "410": "moni hond moni fot; þe hæp wæs þe wrse.",
  "411": "Moni þusend þer flowen; þærmes heo droȝen.",
  "412": "& Brutus mid his cnihten; þene king ifeng.",
  "413": "al ihal & al isund; heihliche he cleopede.",
  "414": "Ich habbe þisses folkes king; fælleð his leoden.",
  "415": "Ne lete ȝe nenne quick; quecchen to holte.",
  "416": "& ich wlle þesne king; læden mid me seolfan.",
  "417": "Þar Brutus bi-feng; al þat him bi-foren wes.",
  "418": "Sparatin he aredde; heh an his castel.",
  "419": "A-marewen þa hit dai wes; & þa niht to-dælde.",
  "420": "Brutus sumunde his folc; heo weren his fulle freonde.",
  "421": "he heih((te)) for his lufe; al his leode-ferde.",
  "422": "þat heo nomen þat [w]æ[l]; & wel hit biburiede.",
  "423": "inne deope seaðen; setten þa deade.",
  "424": "& hit wes sone idon; for monie þusend þer-to fengen.",
  "425": "Al þa biȝetene æhte; he delde his cnihten.",
  "426": "& alle his leoue men; he mid monscipe grette.",
  "427": "Þa al þis wes i-don; þa dude he on oþer.",
  "428": "he lette an heh climben; & lude clepian.",
  "429": "þat on þane daȝe amarwen; come his drihtliche folc.",
  "430": "& alle his heȝe men; comen to hustinge.",
  "431": "& heo swa duden; blisse wes on daie.",
  "432": "Þat folc com to-gadere; guðliche cnihtes.",
  "433": "& heora lauerd spac; & þus heom wið spelede.",
  "434": "Lusteð mine cnihtes; lusteð mine leofe men.",
  "435": "Suggeð me to runun. ræd þat eou þunche;",
  "436": "Ich habbe þesne leod-king; ileid in mine benden.",
  "437": "& his broðer al-swa; hit is þe bet mid us.",
  "438": "& his leoden of-slawen; ihc am him þa laðere.",
  "439": "& alle his ahte; iȝeuen mine æðelinge.",
  "440": "Ȝif ȝe hit rædeð; ȝe beo[ð] mine riche men.",
  "441": "ich wulle mid swerde; his heue[d] of swippen.",
  "442": "& ȝif ȝe hit wille[ð] ich hine wlle spillen.",
  "443": "& ȝif ȝe me readeð; ich hine wille freoien.",
  "444": "ȝif he me ȝefeð gersume; gold & seoluer.",
  "445": "alle his maðmas; wið þon þa he mote libben.",
  "446": "Þa ansuereden; æðela cnihtes.",
  "447": "Summen hit weora iqueme; þat heo hine sculden quellen.",
  "448": "him-seolf habben þat lond; & beon þere leodene king.",
  "449": "Summe queðen ælles; & þus þa quides eoden.",
  "450": "Ȝeue us þe king & al his gold; & þa maðmes of his lond.",
  "451": "ȝef us peal ȝeue us hors; ȝeue us haihe scrud.",
  "452": "ȝeue us ænne ende; of his kine-londe.",
  "453": "ȝeue us ȝislæs þer-to; & þis mei beon wel idon.",
  "454": "Þer wes moni riche mon; þe cuðe lutel reden.",
  "455": "weðer heom weore wnsumre; to faren þe to wonien.",
  "456": "Þa wile þe heo tweoneden þus; clepede Membricius.",
  "457": "þet wes a riche mon; þe wes swiðe wel idon.",
  "458": "wys & witful; wel he hit cudde.",
  "459": "Wet speke ȝe cnihtes; wet speke ȝe kempen.",
  "460": "Vn[d]er eou alle; nis þar nan swa god.",
  "461": "þa ȝet habbe isæid; þat us is selest to don.",
  "462": "Ȝif ȝe hit lusten wlle; Brutus mi lauard.",
  "463": "& ȝe alle biluuien; gode mine lare.",
  "464": "ich eou wlle seggen; selast ræden.",
  "465": "& þa ansuerede al þat folc; Faihn we wllen hit iheren.",
  "466": "Þa quað Membricius; ludere stefne.",
  "467": "Ȝirne we to þane kinge; ȝeuen suiðe gode;",
  "468": "þat is alreforwarde; þat he us ifreoie.",
  "469": "Sone þar-after; ȝurne we his dohter.",
  "470": "þat he heo ȝeue ure lauerde; Brutun to his bedde.",
  "471": "of his corne he us ȝeue swa muchel; þat we beon iquemed.",
  "472": "gold & garsume; & his gode hors.",
  "473": "& al his beste mæte-cun; þe his men habbeð.",
  "474": "& alle þa liðinde scipen; þe on his londe beoð.",
  "475": "& alle þat bi-houeð; þa scipen to driuen.",
  "476": "of monnen & of wapnen; þat we mawen wel faren.",
  "477": "fare uorð ouer sæ; sel þat we wrðen.",
  "478": "& liðen swa longe; þat we to londe comen.",
  "479": "varen wide ȝeond þat lond; & fondia þeo leoden.",
  "480": "wer us beo iqueme; king þat we makien.",
  "481": "of Brute ure lauerde; þe is best of us.",
  "482": "and Igno((i))en to quen; þe is þis kinges dohter.",
  "483": "For ȝif we hit ȝeorneð; to wonien her mid Gricken.",
  "484": "heo beoð ure fulle feond; for we beoð ifead wi[ð] heom.",
  "485": "for heora kun we habbet islaȝen; in eorðe heo sleopeð.",
  "486": "we beoð heom loaðe; for heora muchele lure.",
  "487": "heo wlleð us biwiȝelien; þurh heora wiðere-craftes.",
  "488": "a swa heom beoð iwrð; swa us wrse bið.",
  "489": "for mid ure wepnen heora kun; we aqueald habbeð.",
  "490": "mid ure honden; monie þusunde.",
  "491": "Ȝif we sceoteð to heora mæðe; þat bið ure imone deað.",
  "492": "ȝif we heom ilefeð; þat bið ure muchele lure.",
  "493": "ȝif heo wel wexit; heo wlleð wonien us.",
  "494": "Wel ich hit mai suggen; to soþe ich hit wene.",
  "495": "nis þar nan swa heih; nis þar nan swa laih.",
  "496": "þat we nabbet his freond; ifelled to grunde.",
  "497": "For þon ȝif hit eow bi-loueð; þe wise beoð on þonke.",
  "498": "fare we from þisse londe; þa leodene us beoð laþe.",
  "499": "Al heora god we sculen nimen; & lutel hem læuen.",
  "500": "wonien heo sculen un-balde; for hora muchela bursten.",
  "501": "& we mæwen faren riche; ȝif we ræd luuieð.",
  "502": "for al þat god of þisse londe; we sculen leden mid us.",
  "503": "& heo bi-læuen wrecches; & wælde heom scal fulien.",
  "504": "for þe riche haueð muchel rum; to ræsen biforen þan wrecchan.",
  "505": "Þas word weoren iqueðene; þeo quides weoren leoue.",
  "506": "Þa he mihte ihere; þe bihalues were.",
  "507": "muchel dom muchel dune; muchel folkes dream.",
  "508": "& alle heo clepeden þus; Soð seið Membricius.",
  "509": "& alle hit bi-luueden; gode weren his lære.",
  "510": "Þa letten bringen þene king; vt of quarcerne.",
  "511": "& his bro[ð]er mid him; beine to-gadere.",
  "512": "mid yrene benden; bi-foren Brutone.",
  "513": "Heo him to clepeden; & la[ð] spel him cudden.",
  "514": "heo seiden þat he sculde beon anhongen; an one heȝe treowe.",
  "515": "oþer mid horsen to-drawen; mid droflicen vitan.",
  "516": "buten heo heom lette freo; ta faren of his londe.",
  "517": "ȝeue heom al his aȝte; þe he biȝeten mahte.",
  "518": "& alle his scipen gode; þa floten bi sæ-flode.",
  "519": "& his dohter Ignogen; heore duc to quene.",
  "520": "Þe king hine bi-þoute; wat he don mahte.",
  "521": "Sari he was on liue; þæs tiðende him weren læðe.",
  "522": "Of deað he hefde care; drof he wes on mode.",
  "523": "Pandrasus answerede; mid seorhfulle worden;",
  "524": "Ȝe biddeð mine dohter swa hende; & haldeð me inne bende.",
  "525": "& Antigonun mine broðer; mid ærmliche witen.",
  "526": "& mine men ȝe habbeð isclawen; & ȝeorneð mine maðmas.",
  "527": "& mine leoue dohter; to swa laðe mannes bihoue.",
  "528": "Ah heo mot nede beien; þe mon þe ibunden bið.",
  "529": "Eouer axe ich eow leue; lað þeh hit me were.",
  "530": "& ȝif ȝe bi-læuen wolden; inne mire þeoden.",
  "531": "al þridden dale mi lond; ich wolde setten Brutan on hond.",
  "532": "& freoien al his folc; & freonscipe makien.",
  "533": "& Ignogen mine dohter; ȝeuen eowre duke.",
  "534": "& swa we sculden bi-leauen; leoue mæȝes.",
  "535": "vre lif læden; liþen to-sumne.",
  "536": "Þa ænswerede Brutus; þe wes borene duke.",
  "537": "Nulle we noht þis on-fon; ah we faren wlle[ð].",
  "538": "& þu swiðe hiendliche; scild þe wið dæðe.",
  "539": "Ȝef us þat we wilniað; ȝif þou libben wlt.",
  "540": "Þe king sende his sonde. ȝeond al Gric-londe.",
  "541": "þat me hit him to brohte; alle his aihte.",
  "542": "& greiðede his scipen gode; bi þan sæ-flode.",
  "543": "& al þat þær-to bi-houede; hahliche i-funden.",
  "544": "al-swa heo wolden heora lauerd; from loðen alesen.",
  "545": "Al his men duden; swa þe king hehte.",
  "546": "Þa scipen weoren igreþede; mid gode grund-fulled.",
  "547": "Þe king ȝef Brutun his dohter; þe wes his bearn deora.",
  "548": "& al þat fo((r))ward wes ilest; Þa fusden þa ferde.",
  "549": "wenden riht to þare sæ; sela þa þeines.",
  "550": "Muchel wæs þa blisse; þa Brutus hafde mid him.",
  "551": "Brutus nom Ignogen; & into scipe lædde.",
  "552": "Heo rihten heora rapes; heo rærden heora mastes.",
  "553": "heo wunden up seiles; wind sto[d] an willen.",
  "554": "Sixtene siðe tuenti scipen; tuhten from hauene.",
  "555": "& feower scipen greate; þe weren grund-ladene.",
  "556": "mid þat beste wepnen; þa Brutus hauede.",
  "557": "Heo fusde[n] from stronde; vt of Griclonde.",
  "558": "heo wenden vt i wide sæ; þa wilde wurðen item((e))de.",
  "559": "Tweiȝe dawes & tua niht; inne sæ weren.",
  "560": "þen oðer dai heo comen liðen; on æuen to londe.",
  "561": "Logice hatte þat eit-lond. leode nere þar nane.",
  "562": "ne wapmen ne wifmen; buten westiȝe pæ[ð]es.",
  "563": "Vtlaȝen hefden i-ræued þat lond; & alle þa leoden of-slaȝen.",
  "564": "& swa hit wes al west; & wnnen bi-ræued.",
  "565": "Ah swa monie þar waren wilde deor; þat wnder heom þuhte.",
  "566": "& þa Troinisce men; tuhten to þon deoren.",
  "567": "& duden of þan wilden; al heora iwilla.",
  "568": "to þan scipen [lædden swa muche swa heo] wælden;",
  "569": "Heo funden i þon eit-londe; ane burh swiðe stronge;",
  "570": "To-hælde weoren þe walles; weste weren hallen.",
  "571": "Temple heo funden þar ane; imaked of marme stæne.",
  "572": "muchel & mære; þe Wrse hit hafde to welden.",
  "573": "Þer-inne was an onlicnesse; a wifmonnes liche.",
  "574": "feier hit wes & swiðe heih; an are hæitnesse nome.",
  "575": "Diana wes ihaten; þe Deouel heo luuede.",
  "576": "Heo dude wnder craftes; þe Scucke hire fulste.",
  "577": "Heo wes quen of alle wodes; þe weoxen on eorðen.",
  "578": "a þon heðene lawen; me heold heo for hehne godd.",
  "579": "To hire weoren iwoned; þa wnder-creftie men.",
  "580": "of þa [þ]ingen þa weren to kumen; heo heom wolde cuðen.",
  "581": "mid tacnen & mid swefnen; þonne heo weren on slæpe.",
  "582": "Þe wile þeo on þan eit-londe; wes folc woniende.",
  "583": "heo wurðeden þat anlicnes; þe Scucke hit on-feng.",
  "584": "Brutus hit herde siggen; þurh his sæ-monnen.",
  "585": "þe ær weoren on þan londe; & þa lawen wusten.",
  "586": "Brutus nam twelf witiȝen; þe weren his wiseste men.",
  "587": "& enne preost of his lawen. þa weren on þan heðen dawen.",
  "588": "Gerion hehte þe preost; he was an hirede hæh.",
  "589": "he ferde to þere stowe. þar Diane inne stod.",
  "590": "Brutus ferde in-to þere temple; & þa twelfe mid him.",
  "591": "& lette al his folc; bilæuen þer-vte.",
  "592": "Ana scale he bear an honde; al of reade golde.",
  "593": "milc wes i þere scale; & win sume dale.",
  "594": "þa milc wæs of are wite hinde; þe Brutus sceat mid his honde.",
  "595": "He makede bi þon weofede; a swiðe wunsum fur.",
  "596": "Niȝen siðen he bi-eode; þat weofed for his neode.",
  "597": "He clepede to þere leuedi; heo wes him on heorten leof.",
  "598": "mid milden his worden; he ȝirnde hire mihten.",
  "599": "Ofte he custe þat weofed; mid wnsume lates.",
  "600": "he halde þa milc in þat fur; mid milden his worden.",
  "601": "Leafdi Diana; leoue Diana; heȝe Diana. help me to neode.",
  "602": "Wise m[e] & wite [m]e; þurh þine wihtful craft.",
  "603": "whuder ich mæi liðan; & ledan mine leoden.",
  "604": "to ane wnsume londe; þer ich mihte wunien.",
  "605": "& ȝif ich þat lond mai bi-ȝeten; & mi folc hit þurh-gengen.",
  "606": "makian ich wlle on þine nome; mæren ane stowe.",
  "607": "& ich þe wulle huren; mid wrhscipe hæȝan.",
  "608": "Þus spec Brutus;",
  "609": "Seo[ð]ðen he nam þe hude. þa wæs of þare hinde.",
  "610": "Bi-foren þan wefede he heo spradde; swlc he leie on bedde.",
  "611": "He cnelede þar-ufenan; & seo[ð]ðen he adun læi.",
  "612": "Swa he gon slomnen; & þer-æfter to slepen.",
  "613": "Þa þuhte him on his swefne; þar he on slepe læi.",
  "614": "þat his lauedi Diana; hine leofliche biheolde.",
  "615": "mid wn-sume leahtren; wel heo him bi-hihte.",
  "616": "& hendiliche hire hond; on his heued leide;",
  "617": "& þus him to seide; þer he on slepe lai.",
  "618": "Bi-ȝende France i þet west; þu scalt finden a wunsum lond.",
  "619": "þat lond is bi-urnan mid þære sæ; þar-on þu scalt wrþan sæl.",
  "620": "Þar is fuȝel þar is fisc; þer wuniað feire deor.",
  "621": "þar is wode þar is water; þar is wilderne muchel.",
  "622": "þet lond is swiþe wunsum; weallen þer beoð feire.",
  "623": "wuniað in þon londe; eotantes swiðe stronge.",
  "624": "Albion hatte þat lond; ah leode ((ne)) beoð þar nane.",
  "625": "Þer-to þu scalt teman; & ane neowe Troye þar makian.",
  "626": "þer scal of þine cunne; kine-bearn arisen.",
  "627": "& scal þin mære kun; wælden þ[a]s londes.",
  "628": "ȝeond þa weorld beon ihæȝed; & þu beo hæl & isund.",
  "629": "Þæ awoc Brutus; wel wes him on life.",
  "630": "He þoute of his swefne; & hou þe læfdi him sæide.",
  "631": "mid muchelere lufe; he seide hit his leoden.",
  "632": "hu him imette; & þa læfdi hine igrette.",
  "633": "He þonkede hire ȝeorne; mid liðfulle worden.",
  "634": "he bi-heite hire biheste; & he hit wel laste.",
  "635": "þat to hire he wolde teman; & wrchen hire ane temple.",
  "636": "& on licnesse of ræde golde; whenne he come to londe.",
  "637": "& æ to his liue; hire willen idriȝen.",
  "638": "At hire heo nomen læue; & to scipe li[ðd]en.",
  "639": "Heo hefden wind heo hefden water; þe heom wel ferede.",
  "640": "þritti dawes & þritti niht; heo ferden efer forð-riht.",
  "641": "Bi-fore Affrike heo ferden forð; & eeuer heo drowen west & norð.",
  "642": "ouer þen lac of Siluius; & ouer þen lac of Philisteus.",
  "643": "bi Ruscikadan heo nomen þa sæ; & bi þe montaine of Azare.",
  "644": "In þære sæ heo funden vtlawen; þa kenneste þa weoren o þon dawen.",
  "645": "fifti scipen fulle; þer weore feondes to feole.",
  "646": "Wið Bruten heo fuhten; & fealden of his monnen.",
  "647": "ah Brutus hefde þa ouere hond; þa fæie he sloh þe quike he bond.",
  "648": "þar bi-won Brutus; feole kunnan wunnan.",
  "649": "muchel garsum & mete; his monscipe wes þa mære.",
  "650": "Nefde Brutus nenne swa wreche man; þat gold & pal ne dude him on.",
  "651": "Þeonene he ferden forð; wel feole dawen ȝong.",
  "652": "ouer Maluan æne flum suiðe long; i Mauritane heo comen a lond;",
  "653": "Heo li[ðd]en ȝeond þat ilke lond; & þa leoden heo slowen.",
  "654": "þene drinc & þene mete; þe heo þar funden.",
  "655": "to heora scipe heo hit fusden; feirest þat heom þohte.",
  "656": "heo nomen of þan londe; al þat heo wolden.",
  "657": "Þa ferden heo forð; heora færð wes on sæle.",
  "658": "muchel ahte heo hæfden bi-wunnen; Þa comen heo to þan bunnen.",
  "659": "þa Hercules makede; mid muchelen his strengðe.",
  "660": "þat weoren postes longe; of marmon stane stronge.",
  "661": "Þat taken makede Hærcules; þat lond þe þer-abuten wes.",
  "662": "swiðe brod & swiðe long; al hit stod an his hond.",
  "663": "Þer heo funden þe merminnen; þat beoð deor of muchele ginnen.",
  "664": "wifmen hit þunchet fuliwis; bi-neoðe þon gurdle hit þuncheð fisc.",
  "665": "Þeos habbeð swa murie song; ne beo þa dai na swa long.",
  "666": "ne bið na man weri; heora songes to heræn.",
  "667": "Hit is half mon & half fisc; hit hafð þes wurse taken fuliwis.",
  "668": "for his werkes beo[ð] swa swete; þat feolan men heo ne maȝen for-leten.",
  "669": "Brutus iherde siggen; þurh his sæ-monnen.",
  "670": "of þan ufele ginnen; þe cuðen þa mereminnen.",
  "671": "He hihte hondlien kablen; teon seiles to toppa.",
  "672": "leten laden þene wind; liðe[n] mid þan uðen.",
  "673": "Þa mereminnen heom to svommen; on alchare sidan.",
  "674": "swiða heo heom lætten; mid luðere heora craften.",
  "675": "Neðelas Brutus at-bræc; al buten burstan.",
  "676": "& ferde riht on his wei; his scipen runden swiðe.",
  "677": "A steores-man ham talde wil-spel; þat he Spaine isæih.",
  "678": "Heo drowen toward hauene; haleðes weoren bliðe.",
  "679": "To þan londe heo ferden; þer heo leof folc funden.",
  "680": "fouwer þrum ferden; þer weoren feola þusend.",
  "681": "gode knihtes; þa gode weoren to fihten.",
  "682": "Þeos weoren heora sibbe-men; hit wes þa beth mid heom.",
  "683": "Þeos feower ferden; from Troye weoren iflemed.",
  "684": "Atenor heom ledde; þe wes leode ælder.",
  "685": "& he mid þan folke; fleh ut of Troye.",
  "686": "þa Grickes hit bi-wnnan; mid heora wæl-slahte.",
  "687": "Corineus wes heora duc; se[ð]ðen Atenor was dea[d].",
  "688": "Corineus wes a strong mon; & he heuede muchele ban.",
  "689": "he wes swa kene he wes swa strong; swilc hit weore an eotand.",
  "690": "Þa tiðind com to Corineum; þat Brutus wes þider icomen.",
  "691": "wel wes him on liue; nes he neuer ær swa bliðe.",
  "692": "Heo comen to-gadere; & ofte heo custen.",
  "693": "Brutus him seide tiðinde; þat an lond he ferde sechinde.",
  "694": "þer he mihte þurh-wunian; mid his wnfolke.",
  "695": "Corineus him answerede; & ich þe wulle mid fare.",
  "696": "mid mine driht-folke; & habben dale mid þe.",
  "697": "& halden þe for herre; & here þe for lauerd.",
  "698": "Þis feoreward was imaked; heo ferden to-somne.",
  "699": "Heo ferden from Spaine; riht toward Brutaine.",
  "700": "Armoriche heihte þat lond; þer Brutaines noma nu on stond.",
  "701": "Peytou heo letten on riht hond; swa heo comen a þet lond.",
  "702": "in are swiðe feire æ; þer Læire falleð i þa sæ.",
  "703": "Seoue niht & enne dæi; Brutus i þare hauene læi.",
  "704": "& he sende ȝeond þat lond; & scawede þa leoden.",
  "705": "Goffar þan king of Peyters; nes hit noht iqueme.",
  "706": "þat he iseh swlche sonden; faren ȝeond his londe.",
  "707": "Þe king heihte his wise men; þe wel cuðen a speche.",
  "708": "þat heo to þare sæ ferden; þar þa ferde læi.",
  "709": "& iwusten at þon cnihten; wet heo þer sohten.",
  "710": "wheþer heo walden hælden grið; & greten þes londes king.",
  "711": "þe heo wolden mid wiðere; þan kinge wið-stonden.",
  "712": "Numbert hehte þe alder-mon; þe sculde þas ernde don.",
  "713": "Corineus wes ifaren to wode; & draf þer þa wilde deor.",
  "714": "mid hornen & mid hunden; & mid fif hundred cnihten.",
  "715": "Imetten heo faren Numbert; þes kinges sonde of þat eard.",
  "716": "Numbert heom to clepede; mid ludere stefne.",
  "717": "Whonene beo ȝe cnihtes; Ȝe fare[ð] mid unrihte.",
  "718": "Ȝe huntieð i þes kinges friðe; þer-fore ȝe sculen beon fæie.",
  "719": "Ȝe doð þan kinge muchel scome; þer-fore ȝe sculen han grome.",
  "720": "Forboden he haueð his deor-frið; þer-fore ȝe sculen liggen stif.",
  "721": "Corineus i-werð him wroð; & wende him to-ȝeines.",
  "722": "& saide þas ilke word; mid muchelure wre[ð]ðe.",
  "723": "Cniht þu ært muchel sot; þat þu swa motest.",
  "724": "Ȝif þe king hit haueð forboden; ne scal him neuer beo þa bet.",
  "725": "ne nawit for his forbode; nulle ich hit bileuen.",
  "726": "to nimen his heortes & his hindes; & al þa deor þat ich finde.",
  "727": "Þa iwre[ð]ðede Numbert; þa kinges stiward of þat eard.",
  "728": "he leadde an his honde; enne bowe stronge.",
  "729": "& he þene streng up braid; balu com on ueste.",
  "730": "On he sette ane fla; & he feondliche droh.",
  "731": "& þa fla lette gliden; bi Corineus siden.",
  "732": "Corineus bleinte; & þene scute bi-berh.",
  "733": "& towardes Numbert he leop; swilc hit an leon weora.",
  "734": "& þene bowe igreap; mid muchele strengðe.",
  "735": "He smot Numbert mid þon bowe; þat his hæfd-bon to-brec.",
  "736": "þat his blod & his brain; ba weoren to-dascte.",
  "737": "Fluȝen his i-feren; feondliche swi[ð]e.",
  "738": "to þon kinge Goffar; & saiden hine tiðende sære.",
  "739": "þet islawen wes Numbert; þe wes his awene stiward.",
  "740": "Þe king wes swiðe særi; & seorhful on mode.",
  "741": "& sende his sonde; ȝeond his kine-londe.",
  "742": "gaderede his ferde; þer weoren men fæie.",
  "743": "Þa ferde wes isumned; & heo forð fusden.",
  "744": "toward sele Brutun; þer he bi sæ wonede.",
  "745": "Brutus wes swiþe war; for wisdome him fulede.",
  "746": "haures he sende; to hirede þes kinges.",
  "747": "to witen of his farcost; wher he wolde feihten.",
  "748": "Þa hawres ferden; & sone aȝein comen.",
  "749": "& comen to heora læuarda; þer he lai bi hauene.",
  "750": "& þeos word him seiden; al swa hit s[oð] iwarð.",
  "751": "Hal beo þu Brutus; Þu ert þe hexste of us.",
  "752": "Nu hafð Goffar þe king; igadered his ferde.",
  "753": "muchel ferd & riche; & heȝe word he spekeð.",
  "754": "þat alle heo wullet quellen; quic þat heo findeð.",
  "755": "& þa scipen to-draȝen; & þa wif drenchen.",
  "756": "Nulleð heo leaue; nenne of ous a-liue.",
  "757": "Brutus nom al his ȝunge folc; & hem to scipe fusede.",
  "758": "& alle his æhte; his folc bitahte.",
  "759": "& to heom seide; Brutus þe sele.",
  "760": "Ȝe beoð mine leofe men; Hercniað mine lare.",
  "761": "Ne cume ȝe neauer wi[ð]-vten scipes bord; ær ich ou sende sutel.word.",
  "762": "wheðer ich maȝe þe ufere hond; habben of þan kinge.",
  "763": "Brutus nom his cnihtes; & iwende forð-rihtes.",
  "764": "to þon ilke weie; þer him iwised wes.",
  "765": "þer þe king walde forð; mid muchelere his ferde.",
  "766": "To-gadere heo comen; hardliche heo on-sloȝen.",
  "767": "þer wes swiðe strong feht; feollen þe feie.",
  "768": "þer wes moni steap mon; mid stele to-swngen.",
  "769": "Longe a dai leste þat feht; þer feol moni god cniht.",
  "770": "Corineus com quecchen; & to him-seolfe queð.",
  "771": "A-wæi Corineus; Nere þu icoren kempa.",
  "772": "Cuð nu þine strengða; & þina stepa main.",
  "773": "& þisse Peytisce folc; fal to þe grunde.",
  "774": "Corineus heom rasde to; swa þe rimie wulf.",
  "775": "þane he wule on scheapen; scaðe-werc wrchen.",
  "776": "Breid he mid swiðeren hond; a sweord muchel & swi[ð]e strong.",
  "777": "al þat he þer-mid hitte; al hit a-dun healde.",
  "778": "Neora þa bearn nea swa strong; þah he hefde brunie on.",
  "779": "ȝif he hine mid sweorde at-ran; nea ras he neuer-mare.",
  "780": "Þa he hefde twa hundred; mid sweorde to-hewen.",
  "781": "þa brac þat sweord in his hond; riht be þere hilte.",
  "782": "Þa wes wroð Corineus; & þas word cleopede.",
  "783": "((Wa)) wrðe auer þene smið; þa þe mid honden smeo[ð]ðede.",
  "784": "Corineus abuten bi-heold; for þe bearn was abolȝen.",
  "785": "& igrap of onnes monnes honde; ana wiæx swiðe stronge.",
  "786": "al þat he neh com; þer-mid he hit aquelde.",
  "787": "Þe king sette to fleonne; & al þa ferde eafter.",
  "788": "& Corineus heom eafter com; kenliche swiðe.",
  "789": "& heom to clepede; þe unimete kempa.",
  "790": "Goffar mid þire ferde; wi wolt þu fleam makian.",
  "791": "Ne miht þu na-wiht so fleon; ȝif þu us wlt heonne fleman.",
  "792": "þu most swiþer fehten; er we heonne iwenden.",
  "793": "Ne ganninde ne ridinde; ne du((r))ste him nan abiden.",
  "794": "Þe king hefde enne þein swiþe heard; he was i-haten Suard.",
  "795": "he bi-heold Corineum; þe heom after com.",
  "796": "Suard hefde to i-feren; þreo hundred ridearen.",
  "797": "he wende on-ȝean sone; & he ohtliche feaht.",
  "798": "Nes hit noht longe; þat Suard mihte stonde.",
  "799": "for Corineus him geinde to; mid his guð-strencðe.",
  "800": "he gurde Suard on þat hæfd; þat he grund sohte.",
  "801": "& he hine for-smat a-midden; a twa riht bi þon ribben.",
  "802": "Nes þer nan swa stæðeli; þat lengore mihte stonden.",
  "803": "Corineus heom to-brutte; ban & heora ribbes.",
  "804": "& [ȝ]eond þat lond he heom to-draf; moni þusend þar abad.",
  "805": "Þat folc þat flei Corineum; þat com to Brutun.",
  "806": "& alle heo slowen; þat heo neih comen.",
  "807": "Þe king Goffar iseih his burst; & un-æðe him-seolf at-breac.",
  "808": "he fleih ut of his londe; & bi-læfde his leode.",
  "809": "In-to France he ferde; þer he freond funde.",
  "810": "to þon kaisere; & to his tueolf iferen.",
  "811": "and tolde heom of þan balwe; þe Brutus him hefde idon.",
  "812": "Inne Franse weren italde twelfe iferan.",
  "813": "þa Freinsce heo cleopeden dusze pers; þa weren drihtliche men.",
  "814": "kinges heo weoren icleopede; þat heo ofte cu[ðd]en.",
  "815": "Heo bi-hæihten Goffaren þen kinge; þat heo hine wreken wolden.",
  "816": "wreken hine of his unwines; þat him þe [eðere] weorra.",
  "817": "Heo senden ȝeond al France; & buden heora ferda.",
  "818": "fulle seouen nihte; heo somenede cnihtes.",
  "819": "& Brutus ladde his ferde; in Armorichen earde.",
  "820": "& he wes swiðe bliðe; for his muchele biȝate.",
  "821": "Ȝeond þat lond he gon ernen; & þa tunes for-bearnen.",
  "822": "& herȝede þat lond; & tæh hit to his aȝre hond.",
  "823": "Al þat lond he wiste; & al he hit awalde.",
  "824": "Swa he ferde mid his here; þat he on ænne hul bi-com.",
  "825": "He wes feir & heih; & he hine swiðe bi-heold.",
  "826": "He nom ræd æt his monnen; þat he wolde þar castel makian.",
  "827": "Þa þe castel vp stod; he wes strong & swiðe god.",
  "828": "Nes hit buten lutel wile; þat Goffar king com him liðen.",
  "829": "mid vnimete ferde; of Frenchisce folke.",
  "830": "& of alle þon londen; þa leȝen into France.",
  "831": "Þa Goffar þe king; þene castel kennede;",
  "832": "swa swiðe wa him was; þat al his wit he for-læs.",
  "833": "Swiðe he fusde þider-ward; kene his ferde.",
  "834": "heo to-dælden heom atweolfa; & t[uȝen] on alc((h))ere halue.",
  "835": "& þa Troynisce men; heom comen aȝein.",
  "836": "& anan leiden to þan grunden; of þane Freinsce þreo þusende.",
  "837": "Þa Freinsce weoren isturmede; & noðelas heo stal makeden.",
  "838": "& heo bi niðinges beard; driuen heom on-ȝeinwærd.",
  "839": "Brutun & his kempan; heo driuen into þan castle.",
  "840": "& in þera ilke uore; heo fælden of his i-ueren.",
  "841": "& æl dai heo ræmden; & resden to þan castle.",
  "842": "þat com to þere nihte; þat lengre heo ne mihten.",
  "843": "I þon castle wes muchel dred; a þa mid-niht heo nomen read.",
  "844": "þat heo wolden Corineum; to þon wode senden.",
  "845": "mid alle þon folke; þat he hefde on his ferde.",
  "846": "& ferden vt swa stille; swa heo stelen wolden.",
  "847": "in-to ane þicke wode; þa þer on uest wes.",
  "848": "Brutus wes i þon castle; & hine wel wuste.",
  "849": "A-marwen þo hit dawede; & dai com to folke.",
  "850": "Brutus wes on-bolȝen; swa bið þa wilde bær.",
  "851": "wenne hundes hine bistondeð; i þon wode-londe.",
  "852": "Brutus heh((te)) his beornes; don on heora burnan.",
  "853": "& heora wæpne gode; for heo to feht sculden.",
  "854": "Vp heo duden heora castles ȝæten; & cofliche vt wenden.",
  "855": "fusden to þan Freinscan; & heo hem to-ȝan fengen.",
  "856": "Þær wes feiht swiðe strong; on alche halue hit wes stor.",
  "857": "þer wes monies kunnes folc; & moni cniht feie.",
  "858": "Þer hefde Brutus; enne mæi haihte Turnus.",
  "859": "swa wod he was to fehte; þat he feie iwerð.",
  "860": "He feolde þa Frensca; on feole kunne wisen.",
  "861": "mid his aȝene honden; he falde monie hundred.",
  "862": "ah he ferde to feor; ut from his iueren.",
  "863": "& heo him to liðden; on elchere siden.",
  "864": "mid wepnen hine wundeden; & seoððen hine slowen.",
  "865": "Brutus hine funde dead; & into þane castle dude.",
  "866": "& þer-inne bi-buriȝede; bi ane stan walle.",
  "867": "Þuru þan ilka Turnus; Turs wes ihaten.",
  "868": "Turuine al þat lond; þurh Turnus deaðe.",
  "869": "Brutus ferde ut; & fusde to fihte.",
  "870": "wreken he wolde his teonen; & Turnus his wine leoue.",
  "871": "To-gadere heo comen; & grundliche on-slowen.",
  "872": "þer wes bil ibeat; þer wes balu muchel.",
  "873": "& feht unimete; fæie þer feollen.",
  "874": "Þat feht wes wnder strong; þa Corineus of wode com.",
  "875": "mid michelene ferde; Brutun to fulste.",
  "876": "Brutus wes on ane half; Corineus an oðer.",
  "877": "Heo letten to-gliden; gares swiþe scarpe.",
  "878": "heo qualden þa Frensce; alle þa heo funden.",
  "879": "þus heo westen þat lond; & slowen þa leoden.",
  "880": "Nes næuer þa mon iboren; ne swa wis mon icoren.",
  "881": "þe cuðe i þon daȝe; tellen of þan deade.",
  "882": "hu monie þusende; þer weoren ileid to grunde.",
  "883": "Þa bleou Brutus; & bonnede his ferde.",
  "884": "& speken to-gadere; of feole wisdomes.",
  "885": "& funden on ræde; þat heo faren wolden.",
  "886": "Heo letten lude clepian; & cuðen ȝeond þat ferde.",
  "887": "þat Brutus þe sele; to þare sæ wolde.",
  "888": "Swa heo ferden to heora scipa; mid allen heora uenge.",
  "889": "& mid seoluere & mid golde; þa wes Goffares kinges.",
  "890": "& þere Freinsce monnen; þe i þon feht for-worðen.",
  "891": "Heo ferden ut of hauene; þa heleðes weren bliðe.",
  "892": "wind stod on willen; þloȝede þe wil((d))e fisc.",
  "893": "þet water wes swiðe god; gumen weoren bliðe.",
  "894": "Lið[d]en þa leoden; þat heo on londe comen.",
  "895": "æt Dertemuðe i Totenes; wel wes Brutus þes.",
  "896": "Þa scipen biten on þat sond; & al þat folc eode an lond.",
  "897": "Þa hefde Brutus þa ȝeue; þat Diana him bi-heihte.",
  "898": "i Logice þan eit-londe; þer heo weoren at-stonden.",
  "899": "Muchel wes þa murðe; þe þat folc makode.",
  "900": "& heo Godd þonkeden; mid þeu-fulle worden.",
  "901": "þat heo heora wil-daȝes; wælden weoren.",
  "902": "Heo funden i þon londe; twenti eotandes stronge.",
  "903": "Heora nomen ne herdi neuer tellen a leoda ne a spella.",
  "904": "boten þes anes name; þa heore alre lauerd wes.",
  "905": "Geomagog ihaten; þat was þe heihste.",
  "906": "Godes wiðer-saka; þe Wrse hine luuede.",
  "907": "Brutus & his gode folc; under-ȝeten þeos feondes.",
  "908": "& heora stelane flon; fusden to þon feonden.",
  "909": "Þa flan heom weoren laðe; & heo liðden to þon munten.",
  "910": "& i þon wilderne; an hudlese wuneden.",
  "911": "Hit ilomp on ane daȝe; þat Brutus & his duȝeðe.",
  "912": "makeden halinesse; mid wrscipen heȝen.",
  "913": "mid mete & mid drinchen; & mid murie gleo-dreme.",
  "914": "mid seoluer & mid golde; þe elche bar an honde.",
  "915": "mid horsen & mid scruden; blisse wes on hirede.",
  "916": "wes al þat folc swa bliðe; swa heo neoren nauer er on liue.",
  "917": "Þa comen þære twenti; teon of þan munten.",
  "918": "eotendes longe; muchele & stronge.",
  "919": "Heo tuȝen alle to-gadere; treon swiðe muchele,",
  "920": "heo leopen to Brutus folke; þer heo hurtes duden.",
  "921": "In are lutle stunde; heo slowen fif hundred.",
  "922": "mid stocken & mid stanen; stal-feht heo makeden.",
  "923": "& þa Troynisce men; mid strengðe wenden aȝein.",
  "924": "heo letten gliden heora flan; & þa eotendes fluȝen.",
  "925": "& heo letten heom to; gæres liðen.",
  "926": "Þa heo best wende to fleonne; þa weoren heo faie.",
  "927": "Þa niȝentene heo slowen; Geomagog heo nomen.",
  "928": "& he quic wes ibroht; bi-foren Brutone.",
  "929": "Brutus hine lette witen; wel mid þan beste.",
  "930": "for to leten fondien; of his main stronge.",
  "931": "to wreastlene bi-foren Brutus; Geomagog & Corineus.",
  "932": "Brutus hit demdæ; uppen ære dune.",
  "933": "vppen þære sæ-cliua; þat folc com to-some.",
  "934": "Forð com Corineus; & fusde hine sulfne.",
  "935": "& þe eotend al-swa; þat alle hit bi-heolden.",
  "936": "Þer wes moni wepmon; þer wes moni wifmon.",
  "937": "þer wes muchel folc; at þere wrastlinge.",
  "938": "Heo ȝeokeden heora earmes; & ȝarweden heom-seoluan.",
  "939": "breoste wið breoste; banes þer crakeden.",
  "940": "Heo scuten heora sconken; þa scalkas weoren stronge.",
  "941": "Heo hurten heora hafden; hæleðes bi-heolden.",
  "942": "Ofte heo luten a-dun; alse heo wolden liggen.",
  "943": "ofte heo up lupan; alse heo fleon wolden.",
  "944": "laðliche læches; heo leite[d]en mid eȝan.",
  "945": "Al was heora gristbatinge; al swa wilde bares eȝe.",
  "946": "Whil heo weoren blake; & ladliche ibu((r))ste;",
  "947": "whil heo weoren ræde; & hehliche wenden.",
  "948": "heora eiþer wilnada; oðer to wælden.",
  "949": "mid wiȝeleden mid wrenchen; mid wunderliche strengðen.",
  "950": "Geomagog hine bi-þouhte; & þudde Corineum.",
  "951": "frommard his breoste; & breid eft on-ȝein.",
  "952": "brac him bi þon rugge; feower of his ribben.",
  "953": "vfele he hine mærde; ah na-wiht he hit ne mende.",
  "954": "Ful lutel þer wæs wone; þat Corineus nas ouer-come.",
  "955": "Neoþelas he hine bi-þoute; wat he don mahte.",
  "956": "Nom him heorte to; & streahte his ærmes.",
  "957": "& breid Geomagog þat him þe rug for-berst.",
  "958": "igrap hine bi þon gurdle; & him grimliche heaf.",
  "959": "Wes þa clude swiðe heh; þer heo acliue fuhten.",
  "960": "Corineus hine fælde; & hine fusde mid mæine.",
  "961": "aduneward þa clude; þat his ban to-cluuen.",
  "962": "þat al þe feond to-barst; ær he to folde come.",
  "963": "& þus þe hæȝe scaðe; ferde to helle.",
  "964": "Nu & æuer-mare; haueð þat clif þare.",
  "965": "nome on ælche leode; þat þat weos Geomagoges lupe.",
  "966": "& mid swilce ræde; þas eotentes weoren deade.",
  "967": "Nu wes al þis lond; i-ahned a Brutus hond.",
  "968": "Þa hæfde þa Troinisce men; ouer-comen heora teonen.",
  "969": "þa weoren heo bliðe; on heora breost-þonke.",
  "970": "þa makeden heo hus; & hæle[ð]es sikere.",
  "971": "Heo makeden tunes; heo tileden on eorðen.",
  "972": "cornes heo seowen. medewen heo meowen.",
  "973": "al heo tileden; ase heo to þohten.",
  "974": "for al hit wes heora aȝen; þat heo ouer seȝen.",
  "975": "Þis lond was ihaten Albion; þa Brutus cum her-on.",
  "976": "þa nolde Brutus na-mare; þat hit swa ihaten weore.",
  "977": "ah scupte him nome; æfter him-seluan.",
  "978": "He wes ihaten Brutus; þis lond he clepede Brutaine.",
  "979": "& þa Troinisce men; þa temden hine to hærre.",
  "980": "æfter Brutone; Brutuns heom cleopede.",
  "981": "& ȝed þe nome læsteð; & a summe stude cleouie[ð] faste.",
  "982": "Brutus ȝef Corineum; þe wes his kempa de[or]a.",
  "983": "ana dala of his londa; & sette hit him an honda.",
  "984": "Þe lauerd hehte Corineus; & þat lond Corinee.",
  "985": "Seo[ð]ðen þurh þa leoden; þe i þon londa weoren.",
  "986": "heo clepeden hit Cornwaile; þurh heora sotliche cure.",
  "987": "Heora aȝene speke Troinisce; & seoððen heo hit cleopeden Brutunisc.",
  "988": "ah Englisce men hit habbe[ð] awend; seoððen Gurmund com in þis lond.",
  "989": "Gurmund draf out þe Brutuns; & his folc wes ihaten Sexuns.",
  "990": "of ane ende of Alemaine; Angles wes ihaten.",
  "991": "of Angles comen Englisce men; and Engle-lond heo hit clepeden.",
  "992": "Þa Englisce ouer-comen þe Brutuns; & brouhten heom þer neoðere.",
  "993": "þat neofer seoððen heo ne arisen; ne her ræden funden.",
  "994": "Brutaine hefde Brutus; & Cornwaile Corineus.",
  "995": "Brutus nom alle his freond; þe comen in his ferde.",
  "996": "neh him he heom lænde; for heo him leofe weoren.",
  "997": "Corineus him cleopede to; alle his icorene.",
  "998": "alle he heom lænde; þer heom wes alre leofest.",
  "999": "Weox þet folk & wel i-þaih; for ælc hefde his iwillen.",
  "1000": "Inne lut ȝeren firste; wes þat folc swa muchel.",
  "1001": "þat þer nas nan ende; of folke swiþe hende.",
  "1002": "Brutus hine bi-þohte; & þis folc bi-heold.",
  "1003": "bi-heold he þa muntes; feire & muchele.",
  "1004": "bi-heold he þa medewan; þat weoren swiðe mære.",
  "1005": "bi-heold he þa wateres; & þa wilde deor.",
  "1006": "bi-heold he þa fisches; bi-heold he þa fuȝeles.",
  "1007": "bi-heold he þa leswa; & þene leofliche wode.",
  "1008": "bi-heold he þene wode hu he bleou; bi-heold he þat corn hu hit greu.",
  "1009": "al he iseih on leoden; þat him leof was on heorten.",
  "1010": "Þa bi-þohte he on Troyȝen; þer his cun teone þoleden.",
  "1011": "and he li[ðd]e ȝeond þis lond; & scæwede þea leoden.",
  "1012": "He funde wunsum ane stude; vppen ane watere.",
  "1013": "þær he gon aræren; riche ane burhe.",
  "1014": "mid bouren & mid hallen; mid hæȝe stan walle.",
  "1015": "Þa þe burh wes i-maked; þa wes he swiðe mare.",
  "1016": "þa burh wes swiðe wel idon; & he hire sette name on.",
  "1017": "he ȝef hire to hire ((tir))fulne name; Troye þe Newe.",
  "1018": "to munien his ikunde; whone he icomen weore.",
  "1019": "Soððen þa leodene; longe þer-after.",
  "1020": "leiden adun þene noma; & Trinouant heo nemneden.",
  "1021": "Binnen feola wintre; hit iwerð seo[ð]ðen.",
  "1022": "þat aræs of Brutus kunne; þat was an heh king.",
  "1023": "Lud wes i-haten; þas burh he luuede swiðe.",
  "1024": "Þe king i þere burh wonede; swiðe feola wintre.",
  "1025": "he lette heo lude clepian; ȝond his leod-folke.",
  "1026": "hehte heo nemnen Kaerlud; æfter þone kinge.",
  "1027": "Seo[ð]ðen com oþer tir; & neowe tidinde.",
  "1028": "þat men heo clepeden Lundin; ouer al þas leode.",
  "1029": "Seoððen comen Englisce men; & cleopeden heo Lundene.",
  "1030": "Se[ð]ðen comen þa Frensca; þa mid fehte heo bi-wonnen.",
  "1031": "mid heora leodðeawe; & Lundres heo hehten.",
  "1032": "Þus is þas burh i-uaren; se[ð]ðen heo ærest wes a-reræd.",
  "1033": "þus is þis eit-lond; i-gon from honde to hond.",
  "1034": "þet alle þa burhȝes; þe Brutus iwrohte.",
  "1035": "& heora noma gode; þa on Brutus dæi stode.",
  "1036": "beoð swiðe afelled; þurh warf of þon folke.",
  "1037": "Þa Brutus hefde imaked þa hehȝe burh; þa Neowe ((Troie)) was ihaten.",
  "1038": "& he lette fusen þar-to; muchel of his folke.",
  "1039": "He heom bi-tahte þa burh; & iȝearwed mid þan beste.",
  "1040": "& he heom onleide; þat weoren lawen gode.",
  "1041": "He hehte þat luue scolde; liðen heom bi-tweonen.",
  "1042": "ælc halden oðren riht. ba bi daie & bi nith.",
  "1043": "& wea-swa nolde; he sculde beon iwite.",
  "1044": "& swa vfele he mihte don; þat he sculde beon ihon.",
  "1045": "For swulchen eiȝe gode; heo hefden muchele drede.",
  "1046": "& bi-comen riht-wise men; & rædes heo luueden.",
  "1047": "Hæfde [Brutus] þis lond; fower and twenti winter. on his hond",
  "1048": "& of Ignogen his quene; he hefde þreo sunen scene.",
  "1049": "Þa heora fader wes dead; alle heo nomen enne read.",
  "1050": "& hine bi-burien in Newe Troye þere burhȝe.",
  "1051": "þat heora fader hefde i-maked; mid muchelure blisse.",
  "1052": "Seððen þa þreo broðeren; hi to-gadere comen.",
  "1053": "æl mid seahte & al mid luue; þas leode to-dælden.",
  "1054": "Þe ældeste broðer; Locrin wes ihaten.",
  "1055": "þe wes þe wiseste; þe wes þe warreste.",
  "1056": "þe wes þe strengeste; stif he wes on þonke.",
  "1057": "He hæfde to dæle þat suð lond; þat æfter him Locres wes icleped.",
  "1058": "& Cambert hehte þe oðer; þat wes þe midleste broðer.",
  "1059": "him þat lond to dale com; þat Cambrie wes ihaten.",
  "1060": "þat is þat wilde lond; þat Welsce men luuieð.",
  "1061": "Se[ð]ðen hit is icleped Wales; for þere quen Galoes.",
  "1062": "& for þan duke Gualun; Wælsce men me heom hateð.",
  "1063": "Þe þridde broðer hehte Albanac; seoððen Humber hine bi-swac.",
  "1064": "Albanac nom his lond; i þon norð ende.",
  "1065": "þat nu ure leodene; Scot-lond clepiað.",
  "1066": "ah Albanac on his daȝe; Albanie hit clepede.",
  "1067": "Locrines mær eode suð & east forð; Albanac hefde al þat norð.",
  "1068": "Camber hefde al him-sulf; bi westen Sæuarne.",
  "1069": "Þo þa þre breðeren hefden þis lond; þa luueden heom þeos leoden.",
  "1070": "mid sibben & mid sahten; seouentene winter.",
  "1071": "Æfter seouentene ȝere; sone þer-æfter",
  "1072": "cum liðen to londe. þat wes an leodisc king;",
  "1073": "Humber was ihaten. king of Hunuze;",
  "1074": "vuele weoren his þewes. his þeines weoren kene;",
  "1075": "He hefde moni lond a-west. & leodene bi-swikene.",
  "1076": "& moni hundred eit-londe; þa weoren bi sæ-stronde.",
  "1077": "mesten-dal alle; heonne to Alamaine.",
  "1078": "Humber king & al his fleote; & his muchele scip-ferde.",
  "1079": "comen on Albanac[k]es londe. & fuhten wið his leodene.",
  "1080": "mid fure & mid here; mid feole kunne hærme.",
  "1081": "Albanac him fusde to; mid muclan his ferde.",
  "1082": "& heo to-gadere comen; kempen þer feollen.",
  "1083": "Al Albanakes folc; folden i-seohten.",
  "1084": "buten whilc þat þer at-wond; þurh wode burȝe.",
  "1085": "& þer was Albanac him-seolf; i-slawen in þon fehte.",
  "1086": "& swlcne hærm in þon londe; dude Humber þe stronge.",
  "1087": "Þat folc þe on þan fehte at-wond; fluȝen of þan londe.",
  "1088": "in-to B((r))ut-londe; to Locrine þon stronge.",
  "1089": "Heo seiden him to soðe; sorhfulle spelles.",
  "1090": "þat dead wes his broðer Albanac; & hu Humber hine bi-swac.",
  "1091": "To-gædere comen mid soðe; þat weoren þa tweiene broðeren.",
  "1092": "Locrin & Camber; & al heora leoden.",
  "1093": "mid alle þon kniten; þe heo biȝeten mihten.",
  "1094": "Heo ferden toward Humber; mid hæȝere strengðe.",
  "1095": "& Humber wes swa swiðe wod. for al þat lond on him stod.",
  "1096": "he ferde ouer Scotte water; mid alle his wælkempan.",
  "1097": "& mid bisie i-fihte; Brut-lond heo wolden iwinnen.",
  "1098": "Locrin & Camber; comen heom to-ȝeines.",
  "1099": "heo stureden heora wepnan; wane wes on folke.",
  "1100": "Þer Humber ferde to baluæ; & Bruttus weoren bliðe.",
  "1101": "Al his folc he losede þer; þurh Locri[n] & Camber.",
  "1102": "& him-seolf mid wæne; ferde into ane watere.",
  "1103": "Þer-inne he adronc; & mid him muchel folc.",
  "1104": "For Humber kinges deaðe; Humbre was ihaten.",
  "1105": "Humber wi[ð] swiðe mucle an here; in Alemaine hefde iherȝed.",
  "1106": "& hefde þat lond swiðe awest; & þat folc swiðe awemmed.",
  "1107": "He nom of þan mon-kunne; þreo swiðe feire mæidene.",
  "1108": "Þeo an wes ihaten Astrild; anes hahȝes kinges dohter.",
  "1109": "þa alre feireste wifmon; þe þa wunede on folke.",
  "1110": "Þas mæidenes weoran i þan scipen; mid Humbres monnen.",
  "1111": "þe wuste Humberes fæi; þe whilen he wende to fehten.",
  "1112": "Þa Humber was dead; in Humbre adrunken.",
  "1113": "Locrin & Camber to þon scipen comen.",
  "1114": "for to habben al þa æhte; þe Humber king aute.",
  "1115": "Imong þon scipmonnen; i funden þa þreo maidenes.",
  "1116": "Locrin iseh þer Æstrild; & he heo leofliche bi-heold.",
  "1117": "& he heo mid armen inom; eð him wes on heorten.",
  "1118": "& he hire to seide; Sel þe scal iwurðen.",
  "1119": "wifmon þu eart hende; & ic þe wlle habben.",
  "1120": "mid wurðscipen hæȝe; to richen are quene.",
  "1121": "þa while þe ic libbe; oðer nulle ic habben.",
  "1122": "for þe ic am swa bliðe; swa næs I næuer ær on liue.",
  "1123": "Þa ȝet leouede Corineus; þe in Cornwaile wes dux.",
  "1124": "nefde he bute æne dohter; ah heo wes him swiðe deore.",
  "1125": "Locrin him hefde on foreward; habben þat he heo wolde.",
  "1126": "& he heo hæfde i hond-fæst; at-foren his hired-monnen.",
  "1127": "ah for Æstrilde luue; he heo wolde bi-læuen.",
  "1128": "Þis iherde Corineus; þe wes in Cornwaile dux.",
  "1129": "þet his leoue dohter; wes Locrin at-laðed.",
  "1130": "Corineus wes un-eðe; & wa on his mode.",
  "1131": "He ferde to þisse londe; þat he com to Locrine.",
  "1132": "He lædde on his exle; ane muchele wi-eax.",
  "1133": "He stod bi-foren Locrine; & laðelich him lokede on.",
  "1134": "& þas word him iqueð; Corineus þe kempa.",
  "1135": "Seie me Locrin; saie me læðe mon.",
  "1136": "saie me þu ebare sot; seorwe þe beoð ȝeueðe.",
  "1137": "ne scal þe nan man scilden; wið scondliche deaðe.",
  "1138": "Þu hauest mine dohter; þat is mi bearn deore;",
  "1139": "& me seolfan iscend; þer-fore þu scalt scrinkin.",
  "1140": "Ic liðde mid þine fader; & ledde his ferde.",
  "1141": "moni swinc moni swæt; monine seorhfulne pleiȝe.",
  "1142": "moni grimne reas; moni greatne dunt.",
  "1143": "moni ane wnde; moni wnderlich feht.",
  "1144": "þolede ich on folde; bi-foren Brutone.",
  "1145": "þe wes mi deore wine; mi drihliche lauerd;",
  "1146": "Þer-fore þu scalt beon feie. for nes he neuer þi fader;",
  "1147": "for ȝif þu were Brutus sune; ne deodest þu me nane sceome.",
  "1148": "For his luue moni eotend; ic leide dead a þene grund.",
  "1149": "an þu mi muchele swinc; mid sare forȝeldest.",
  "1150": "bi-leafest feier & sceone; mine dohter Guendoleine.",
  "1151": "for al-þeodisc meiden; Æstrild ihate.",
  "1152": "Þu nast of whulche londe; heo com heder liðen.",
  "1153": "ne whulc king is hire fader; ne whulc quen hire moder.",
  "1154": "Ah þu scalt habben for hire luue; þat þe is alre laðest.",
  "1155": "þat al þu scalt to-scæne; mid scearpe mire eaxe.",
  "1156": "Corineus up ahof; & his eax adun sloh.",
  "1157": "and smat in enne muchele stane; þer Locrin stod vuenan.",
  "1158": "Þe stan al to-sceande; & Locrin at-sturte.",
  "1159": "Alle heo hiȝeden to; an elcher halfe.",
  "1160": "& to-deleden heom atwa; teona wes on hirde.",
  "1161": "þer wes moni hah word.",
  "1162": "& þa alre seleste eoden to-sumne;",
  "1163": "hulden muchel husting. þa hehste of þan hirde.",
  "1164": "þat heo nolden iþolian; for al-þeodene gold.",
  "1165": "þat þeos laððe weore; bi-tuxe Corineo & Locrine.",
  "1166": "Ah we wlleð ræden; & we wlleð runan.",
  "1167": "þat weo nimen Wændoleine; Locrine to are quene.",
  "1168": "& halden alle vre aðes; bi-twux Corineo & Locrine.",
  "1169": "& halden hiredes luue; mid soð-fasten huiȝe.",
  "1170": "& senden Æstrilde; vt of þissen londe.",
  "1171": "& Locrin þis biluuede; for hit wes his leodene read.",
  "1172": "He nom Guendoleine; & hefde heo to wiue;",
  "1173": "& he hit seide; soð þeih hit nere.",
  "1174": "þat he wolde Æstrilde; senden vt of londe.",
  "1175": "Ah ne dude he nawiht swo; for swiken he þohte.",
  "1176": "ah he nom his enne hired-mon; þe he wel trowede on.",
  "1177": "& hehte hine swiðe stille steolen vt of hirede.",
  "1178": "& hehte hine faren to þon tune; þe Trinouant wes ihaten.",
  "1179": "þe wes on vre leoden; Lundene ihaten.",
  "1180": "& þar an hiȝinge; þurh-ut alle þinges.",
  "1181": "makian an eorð-hus. eadi & feier.",
  "1182": "þe walles of stone; þe duren of whales bone.",
  "1183": "& þat inne swiðe feire stude; from socne þes folkes.",
  "1184": "& dude þer-inne muchel col; & claðes i-nowe.",
  "1185": "pælles & purpras; & guldene ponewæs.",
  "1186": "muchel win muchel wex; muchel wunsum þing.",
  "1187": "& seoððen forð-rihtes; wende al bi nihte.",
  "1188": "& mid stilliche ginne; brohte Æstrild þer-inne.",
  "1189": "Þus dude þes riche mon. swa Locrin hine hefde ihaten.",
  "1190": "for euer-ulc god mon; ah his lauerdes heste to don.",
  "1191": "Seouen ȝer wes Astrild; i þissen eorð-huse.",
  "1192": "þat neuer ne ferde heo wið-uten dore; ne na mon heo þer nuste.",
  "1193": "buten þe king Locrin; & his iueren mid him.",
  "1194": "Þonne he to Trinouant wende; þenne seide he to Wendoleine.",
  "1195": "þat he wolde beon seoueniht þære; & his godd hure.",
  "1196": "inne diȝelnesse; & elles he ne durste.",
  "1197": "þat ei mon wuste; whet he þer sohte.",
  "1198": "Guendoleine him ilefede; luðere weren his craftes.",
  "1199": "Þus ferde Locrin þe wilde; þat Astrild wes mid childe.",
  "1200": "& Guendoleine al-swa; mid childe heo weren ba twa.",
  "1201": "Ane dohter hefde Æstrild; inne þon eorð-huse.",
  "1202": "þe king heo lette fulwen æfter þon lawen; þe stoden a þon ilke dawen.",
  "1203": "heo wes ihaten Abren; nes feirure child nan.",
  "1204": "& Guendoleine hefde enne sune; an heorte hire wes þa bet.",
  "1205": "Madan he was ihaten; heh sune þes kinges.",
  "1206": "Þis child weox & wel iþei; & al folk hit wes leof.",
  "1207": "Þa he cuðe gan; & speken wið folke.",
  "1208": "þe king Locrin hine nom; his feire sune Madan.",
  "1209": "& to Corinee hine sende; in-to his londe.",
  "1210": "þat he hine sculde wel i-teon; & tuhlen him teachen.",
  "1211": "& swa he dude mid mæine; þa while þe he mihte.",
  "1212": "Þa com þe time gliden; þa ælc monne abideð.",
  "1213": "þat Corineus þe stronge; makede his liues ende.",
  "1214": "Þet iherde þe king; hit wes him swiðe queme.",
  "1215": "Þa he wuste to soðe; þat Corineus was dead.",
  "1216": "he nom of his hirde; tweolf hende men.",
  "1217": "& Guendoleine he sende; into hire fader londe.",
  "1218": "in-to Cornwaile; in-to h((i))re cuððe.",
  "1219": "Þa wæs Guendoleine at hame; & hire sune Madan.",
  "1220": "& swiðe heo hit mænde; to alle monnen.",
  "1221": "þe hire fader wolde; þe while he wes on liue.",
  "1222": "Heo gæderede to-sumne; alle hire sibbe. freond",
  "1223": "& alle þa knites; þe heo biȝeten mihte.",
  "1224": "& alle þat cuðe folk; þat hire freond weoren.",
  "1225": "& alle þa vncuðe; to hire comen.",
  "1226": "of wel feola londe; for seoluere & for golde.",
  "1227": "& heo rumliche hit ȝef; gode þon kempan.",
  "1228": "& bæd heom for heora wurðscipe; wreken hire teonan.",
  "1229": "Hæfde Locrin þe king; inomen to him Æstrild.",
  "1230": "heo wes him iqueme; & he heo hæfde to quene.",
  "1231": "Vnder þissere blisse; þer comen muchele burstes.",
  "1232": "Me cudde Locrine; þe wes þisse leodene king.",
  "1233": "þat Guendoleine mid ferde; fusde to þisse londe.",
  "1234": "to wreken hire teona; of þon kinge & of þer quene.",
  "1235": "Þe king mid his folke; fusde hire to-ȝeines.",
  "1236": "& heo to-gadere comen; vppen ane watere.",
  "1237": "þat water hatte Stoure; þat feiht was swiðe sturne.",
  "1238": "inne Deorsete; Locrin deað þolede.",
  "1239": "on arwe him com to heorte; þat he adun halde.",
  "1240": "þer he wes feie; & muchel of his ferde.",
  "1241": "& þa quike men at-flowen; & muchel fleam makeden.",
  "1242": "Guendoleine hæfde þa vfere hond; & iahnede hire al þis lond.",
  "1243": "& heo ferde to þan castle; þer Æstrild wes inne.",
  "1244": "heo nom Æstrild & Abren; & lette heom ibinden.",
  "1245": "& lette heom worpen in ane deope watere.",
  "1246": "þer heo adronken; & þer heo deað þoleden.",
  "1247": "Þa wes Guendoleine; leodene læfdi.",
  "1248": "Þa hehte heo ane heste; mid haiȝere witte.",
  "1249": "þat me sculde þat ilke water; þer Abren wes adrunken.",
  "1250": "clepian hit Auren; for þane mæidene Abren.",
  "1251": "& for Locrines lufe; þe wes hire kine-louerd.",
  "1252": "þe streonede Abren; vppen Astrild.",
  "1253": "Þa hefde heo isclawen þene king; & þa neowe quene & heora child.",
  "1254": "& Auren hatte ȝet þas æ; at Cristes-chirche heo falleð i þare sæ.",
  "1255": "Guendoleine wes swiðe strong; for al Brutenne wes on hire hond.",
  "1256": "& heo was swa swiðe wel bi-þouht; þat ælche monne heo dude riht.",
  "1257": "Ælch mon mihte faren ȝend hire lond; þaih he bere ræd gold.",
  "1258": "Ten ȝer heo wes mid Locrine; often heo hæfde seorwe & pine.",
  "1259": "Fiftene ȝer and niȝen dawæs; seoððen Locrin wes dead.",
  "1260": "al Brutaine heo wuste. wel mid þon beste.",
  "1261": "inne griðe & in friðe; wun wes on folke.",
  "1262": "Seoððen heo ȝef Madan an hond; al his fader kine-lond.",
  "1263": "To Cornwaile he ferde aȝein; þe hire fader ahte.",
  "1264": "& þer heo wonede in þon londe; þa leoden weoren þe bliðre.",
  "1265": "Madan hire sune nom a wif; þe wes swiðe hende.",
  "1266": "Bi hire he hæfde twein sunen; ah beine heo weoren unseli.",
  "1267": "Menbriz haihte þe aldre; Malin þe ȝungre.",
  "1268": "Ah fourti wintre heore fader Madan; mid mensca heold his riche.",
  "1269": "& þa his liues ende com; he wende swiðe wel to don.",
  "1270": "his tuæin sunan he sette on hond; al his riche kine-lond.",
  "1271": "Ah þa heora fader wes dæd; þe sunen duden vuelne ræd.",
  "1272": "Bi-tweonen heom aræs wal[e] & win; wiðer heo weoren beien.",
  "1273": "sleȝht & muchel seorwa; al for heora uniselðe.",
  "1274": "Ah Menbriz dude vnwreste; he wes swike mid þan meste.",
  "1275": "wið Malin his broðer he nom grið; & bi-hahte to halden frið.",
  "1276": "& swa he nom enne dai; þat come heore drihtliche folc.",
  "1277": "to makian saht & some; bi-tuxen him & his bro[ð]er.",
  "1278": "A þon daie þat wes iset; þa comen heo to-sumne.",
  "1279": "Membriz hefde inomen þat grið; ah sone he makede unfrið.",
  "1280": "he dude þer serwe inoh; for þer he his broðer of-sloh.",
  "1281": "& þus he iwon al þis lond; þat hit stod on his awene hond.",
  "1282": "Membriz hatede al his cun; for non nes him iqueme.",
  "1283": "þa riche he makede wrecchas; þa hæne hine awarieden.",
  "1284": "Ȝif þar was swa hah mon; þat he ne durste fordon.",
  "1285": "mid attere he hine adrengte; þat he sone dæd wes.",
  "1286": "A wif he nom swiðe hende; enne sune on hire he streonede.",
  "1287": "Ebrauc he wes i-cleped; ȝeond al he wes cuð.",
  "1288": "Menbriz dude an vuel weorc; & him ec þa wrse ilomp.",
  "1289": "vuel þing him wes iqueme; he for-heowede al his quene.",
  "1290": "His hired-men he nom to bedde; & wifmen he al bilafde.",
  "1291": "Twenti ȝer he heold þis lond; þa leoden al to hærme.",
  "1292": "& seoððen him a time com; mid teonen he wes i-funden.",
  "1293": "þat he to wode wende. to wundre him-seoluan.",
  "1294": "to huntien after deoren; werfore he deð þolede.",
  "1295": "In þon wode he funde; feier ane hinde",
  "1296": "þa hunten wenden æfter; mid muchelen heora lude.",
  "1297": "Swa swiðe heo liððeden forð; þat þe king heom for-leas.",
  "1298": "þat nefde he næfer enne; of alle his monnen.",
  "1299": "He bi-com in a bæch; þer he bale funde.",
  "1300": "vppen ane weorede; of wlfan awedde.",
  "1301": "Heo him to lupen; on alchere halue.",
  "1302": "& to-luken þene king; & his leomen to-drowen.",
  "1303": "& his hors al-swa. þat deade heo weoren bo twa.",
  "1304": "& þus ferde Membriz; þe his broðer bi-swac Malin.",
  "1305": "Enne sune he hafde; bi seoluan his quene.",
  "1306": "þe was ihaten Ebrauc; æðelest alre kingen.",
  "1307": "þe æuer sculde halden lond; oþer bi-witen leode.",
  "1308": "Al his cun he wurðede; richen & wrecchen.",
  "1309": "þa richen he lette beon stille. þa wrecchen hefden heore wille.",
  "1310": "þat lond heo lette tilien; him tuwen hired-men to.",
  "1311": "blisse wes on londe; a feole kunne þinge.",
  "1312": "Heo heold swiðe god grið; ne breac na man his frið.",
  "1313": "Cnihtes he hæfde gode; stronge & wode.",
  "1314": "heo wilneden after worre; for heom wes heora Drihten wroð.",
  "1315": "Þe king hit wel wuste; þeh he hit suggen ne durste.",
  "1316": "He lætte bi sæ-flode; ȝearkien scipen gode.",
  "1317": "vmben ane stunde; þa scipen ȝaru weoren.",
  "1318": "& he dude þer-inne; his drihtliche cnites.",
  "1319": "& sende heom in-to France; mid muchelere ferde.",
  "1320": "& heo herȝeden France; & feor þer bi-ȝeonden.",
  "1321": "& alle þa londes þa þer-to leȝen.",
  "1322": "Muchel wes þa gersume; þe heo hæfden inome.",
  "1323": "& comen eft hider ham; al isund & ihal.",
  "1324": "Þes wes þe æreste king; þe ferde vt to ræuing.",
  "1325": "þat ouer sæ wende; vt of þisse londe.",
  "1326": "Swiðe longe þer-after; wes al þis leodisc folc.",
  "1327": "vnimete riche; of þere ræuinge.",
  "1328": "Þa com hit to mode; Ebrauc þon gode.",
  "1329": "þat he wolde bulden; twa burh stronge.",
  "1330": "He nom his folc & ferde forð; & droh him rites norð.",
  "1331": "a ðas half Scotlonde; þer he wolde at-stonde.",
  "1332": "Ærest he makede ane burh; & Kaer Ebrauc heo clepede.",
  "1333": "þa oðer on are dune; Adud he heo hahte.",
  "1334": "Þa heo wes icleped Kaer Ebrauc; seððen wes icleped Eborac.",
  "1335": "Seoððen comen vncuðe men; & Eoverwic heo hahten.",
  "1336": "& þa norþerne men; nis hit nawiht ȝeare.",
  "1337": "þurh ane unþewe; Ȝeorc heo ihæhten.",
  "1338": "Þa ferde þe king norður ma; & ane neowe burh makede.",
  "1339": "vppen Angnetes munte; mærliche feier.",
  "1340": "Maidene Castel he wes icleoped; nat ich for wan hit was swa idon.",
  "1341": "Ebrauc leofede swiðe longe. & lond heold mid mensce.",
  "1342": "Sixti winter he wes king; i griðe he heold his kine-lond.",
  "1343": "Ah he hæfde moni wif; þe his cun of a-wachede.",
  "1344": "he hefde on liue tuenti sunen. and alc hefde sundri moder.",
  "1345": "he wes þritti dohtren%ne fader. þeo wifmen weoren feire.",
  "1346": "Of his sunen hercne þa nomen; & ich heo þe wulle nemnen.",
  "1347": "Brutus Uært Escut. Margadud; Sisiluius. Regin; Bladud.",
  "1348": "Moruit. Lagon. Ebedloan; Ricar. Spaden. Gaul. Pardan.",
  "1349": "Ældad. Gangu. Kerin. Luor; Ruc. Assarac. Buel. Hector.",
  "1350": "Þeos weoren Ebraukes sunen; þes aðeles kinges.",
  "1351": "His dohter nomen hercna nu; þa hæȝe weoren iborene.",
  "1352": "Þa eldeste was ihaten Gloigin; Ocidas. Ourar; Ignogen.",
  "1353": "Guardid; Radan. Guendlian. Angarad. Guenboden; Meðelan.",
  "1354": "Malure. Ecub. Zangustel. Scadud. Kambreda; Methahel.",
  "1355": "Gaz. Echem. Nest. Gorgon. Wladus. Ebræn; Blangru. Egron;",
  "1356": "Bedra. Aballac. Eangnes; Andor. Scadiald. Galoes.",
  "1357": "Efter þissere Galoes; Wales wes inemned.",
  "1358": "Galoes wes feirest; of alle þan oðren.",
  "1359": "leouest þone kinge; of þan sustren & of þon breoð[er]en.",
  "1360": "& Anoþer wes alre best itowen; hire tuhtlen weren gode;",
  "1361": "Gloigin hehte þa alre elduste; þeo wes þurh alle þing þa æðeleste.",
  "1362": "alle heo weoren wel bi-hedda.",
  "1363": "Þe king of Lumbardie Siluius; he wes heora nexta cunnes-mon.",
  "1364": "richeliche he nom his sonde; & sende to Ebrauke kinge of þisse londe.",
  "1365": "He bad hine senden him; alle his dohtren.",
  "1366": "& he heom wolde ȝeuen; richen his monnen.",
  "1367": "swiðe riche cnihten; of Troinisce cunne.",
  "1368": "þa weoren in Lumbardie of heore strund; þah stræmes he((o))m to-dæleden.",
  "1369": "& þa wifmen of Lumbardie; weoren heom swiðe laðe.",
  "1370": "for þi þe king sende after þisse maidenen; to ȝeuen his riche monnen.",
  "1371": "swa he dude & þus hit wes; wa wes Lumbardisce folc þes.",
  "1372": "Þa hefde þe king Siluius his wille; & Lumbardie he walde.",
  "1373": "& al his Troinisce cun; tuhten to him-seoluan.",
  "1374": "Summe þa breo[ð]eren Ebraukes sunen; comen þider mid heora sustren.",
  "1375": "Heo biȝeten wepnen heo biȝeten scipen; heo biȝeten men þe heom cuðen witen.",
  "1376": "heo senden ouer al þan ærde; to biȝeten muchele ferde.",
  "1377": "Þa comen þas cnihtes ut of Brutaine; ferden of Lumbardie to Alamaigne.",
  "1378": "Assarac þe com ut of þissen eard; his broðren hine cleopeden heora lauerd.",
  "1379": "Heo færden mid ȝeapscipe & mid wisdome; swa longe þat heo to Alamaine comen.",
  "1380": "Muchele castles heo bigunnen; heo slowen heo barnden; & þæt lond bi-wunnen.",
  "1381": "Ebrauc heora fader heold þis lond; sixti winter he wes heore king.",
  "1382": "He hæfde her his eldeste sune; iholden mid him-seoluan.",
  "1383": "his nome wes wel wide cuð; he hehte Brutus Uært Escud.",
  "1384": "Tueolf ȝer he heold þis kine-lond; seoððen his fader hit bilefde.",
  "1385": "Ænne sune he hefde ihaten Lei[l]; he heold þis kine-lond after him.",
  "1386": "fulle fif & twenti ȝer; æfter his fader daie",
  "1387": "He makede ane heȝe burh; feier & hende",
  "1388": "to imonien Lei[l] þene king; & Kaer Leil heo clepede.",
  "1389": "In alle þon norð ende; nes nan burh swa hende.",
  "1390": "Lei[l] þe king heold wel þis lond; & lawen he hafde stronge.",
  "1391": "ah toward his lifes ende; him ilomp wel luðere.",
  "1392": "þat alle his riche eorles; & alle his heȝe beornes.",
  "1393": "makeden muchel unfrið; & for þon kinge heo nolden holden grið.",
  "1394": "Nefden heo of heore kinge; buten heora scærninge.",
  "1395": "& euer-ælc wilde mon; hefde al his wil to don.",
  "1396": "Þa iwerð þe king sec; þurh hefeȝere seorwe.",
  "1397": "& sone þer-after com þe dai. þat þe king dead lai.",
  "1398": "Þes king hefde enne sune; þe wes swiðe god mon.",
  "1399": "he wes swiðe god knit; Ruhhudibras ihaten.",
  "1400": "Þe cniht nom þæs riche; & þene kinedom æke.",
  "1401": "& niȝen & þritti winter; he heold þæs leoden.",
  "1402": "æfter leuen his fader; þe Leil was ihaten.",
  "1403": "He sette þis lond; he sahtnesse wrohte.",
  "1404": "he sette stronge lawen; he wes sturne þon dusien.",
  "1405": "he luuede þeo leoden; þe his lawen heolden.",
  "1406": "Æuer-alcne godne mon; he aðelede mid gode.",
  "1407": "he hehte hælden grið & frið; vppe leome & vppe lif.",
  "1408": "He makede ane riche burh; & hehte heo Winchestre.",
  "1409": "swlc werc him þuhte swiðe muri; & seoððen he makede Cantwareburi.",
  "1410": "& Cestesburi castel; an Waladunes dune.",
  "1411": "Ne com nauer seoððen; nan swa seolcuð þing.",
  "1412": "þat an muchel ærn spec; a þon castle þer he set.",
  "1413": "þet Ruhhudibras þe king; him-seolf hit iherde.",
  "1414": "& alle his cnihtes; þe mide him weoren.",
  "1415": "Þes fuȝel tacnede; faie-sið þes kinges.",
  "1416": "Ruhhudibras was sone dead; wa wes his duhþen.",
  "1417": "His sune hehte Bladud; he wes a swiðe bisi mon.",
  "1418": "he wes strong & swiðe muchel; riche he wes & mæhti.",
  "1419": "he cuðe þene vuele craft; þat he wið þene Wurse spæc.",
  "1420": "& al þat euer he wolde; þe Wurse him talde.",
  "1421": "Þes ilke king Bladud; Baðen iwrohte.",
  "1422": "þurh swiðe muchele ginne; mid ane stæn-cunne.",
  "1423": "al swa great swa a beam; þe he leide in ane walle-stream.",
  "1424": "Þe ilke makeð þat water hot; & þan folc halwende.",
  "1425": "He makede an temple onfest þe baðe; an ære hæhtnesse nome.",
  "1426": "þe hire nome wul ihere[n]; Minerue heo was ihaten.",
  "1427": "To hire he hefde loue. & læfdi heo hehte.",
  "1428": "In þere temple he lette beornen; enne blase of fure.",
  "1429": "þe neuer ne aþeostrede; wintres ne sumeres.",
  "1430": "ah euer me þat fur bette; swa þe king haihte.",
  "1431": "to wrðscipe his læfdi þe leof him wes on heorten.",
  "1432": "Þus dude Bladud þe king; þat him wes wide cuð.",
  "1433": "Þa he hefde þus idon. þæ þohte he on oðer.",
  "1434": "He ȝealp þat he wolde fleon; on fuȝeles læche.",
  "1435": "þat al his folc mihte iseon; & his fluhtes bi-halden.",
  "1436": "He makede his feðerhome; & þaruore he hæfde muchel scome.",
  "1437": "To Lunden he ferde; mid muchelen his folke.",
  "1438": "his feðer-home he dude him on; & he his f[l]uht þer bigon.",
  "1439": "Mid wiȝeful his fluhte. tæih him to þon lufte",
  "1440": "he ferde swiðe hehȝe; þere weolcne he wes swiðe nih.",
  "1441": "Þe wind him com on wiðere; weoðeleden his fluhtes.",
  "1442": "brecon þa strenges; þe he mid strahte.",
  "1443": "& he feol to folde; þe king wes feie.",
  "1444": "vppen are stouwe; þe i Lundene stod.",
  "1445": "Appollones temple; þe wes þe tir-fulle Feond.",
  "1446": "þe king feol on þene rof; þat he al to-draf.",
  "1447": "Þus wes þas kineriche; of heora kinge bi-ræued.",
  "1448": "Tuenti winter hafde Bladud; þas kine-lond an hond.",
  "1449": "æfter his fader Ruhhudibras; þe Leil sune þes riche kinges wes.",
  "1450": "Bladud hafde enne sune. Leir wes ihaten.",
  "1451": "Efter his fader daie; he heold þis drihliche lond.",
  "1452": "somed an his liue; sixti winter.",
  "1453": "He makede ane riche burh; þurh radfulle his crafte.",
  "1454": "& he heo lette nemnen; efter him-seoluan.",
  "1455": "Kaer Leir hehte þe burh; leof heo wes þan kinge.",
  "1456": "þa we an ure leod-quide; Leirchestre clepiað.",
  "1457": "Ȝeare a þan holde dawen; heo wes swiðe aðel burh.",
  "1458": "& seoððen þer seh toward; swiðe muchel seorwe.",
  "1459": "þat heo wes al for-faren; þurh þere leodene uæl.",
  "1460": "Sixti winter hefde Leir; þis lond al to welden.",
  "1461": "Þe king hefde þreo dohtren; bi his drih-liche quen.",
  "1462": "nefde he nenne sune; þer-fore he warð sari.",
  "1463": "his manscipe to halden; buten þa þreo dohtren.",
  "1464": "Þa ældeste dohter haihte Gornoille; þa oðer Ragau. þa þridde Cordoille.",
  "1465": "Heo wes þa ȝungeste suster. a wliten alre va[i]rest.",
  "1466": "heo wes hire fader al swa leof; swa his aȝene lif.",
  "1467": "Þa ældede þe king; & wakede an aðelan.",
  "1468": "& he hine bi-þohte; wet he don mahte.",
  "1469": "of his kineriche; æfter his deie.",
  "1470": "He seide to himsuluen. þat þat vuel wes;",
  "1471": "Ic wlle mine riche to-don; allen minen dohtren;",
  "1472": "& ȝeuen hem mine kine-þeode; & twemen mine bearnen.",
  "1473": "Ac ærst ic wille fondien; whulchere beo mi beste freond.",
  "1474": "and heo scal habbe þat beste del; of mine drih-lichen lon[d].",
  "1475": "Þus þe king þohte; & þer-æfter he worhte.",
  "1476": "He clepede Gornoille; hes guðfulle dohter.",
  "1477": "vt of hire bure; to hire fader deore;",
  "1478": "& þeus spac þe alde king. þer he on æðelen seat.",
  "1479": "Sei me Go((r))noille; soðere worden.",
  "1480": "swiþe dure þeo eart me; hu leof æm ich þe.",
  "1481": "Hu mochel worȝ leste þu me; to walden kineriche.",
  "1482": "Gornoille was swiðe wær; swa beoð wif-men wel ihwær.",
  "1483": "& sei((de)) ane ((le))singe; heore fædere þon king.",
  "1484": "Leofe fæder dure; swa bide ich Godes are.",
  "1485": "swa helpe me Apollin; for min i-læfe is al on him.",
  "1486": "þat leuere þeo ært me æne; þane þis world al clane.",
  "1487": "& ȝet ic þe wlle speken wit; þeou ært leouere þene mi lif.",
  "1488": "& þis ich sucge þe to seoðe; þu mith me wel ileue.",
  "1489": "Leir þe king ilefde his doster læisinge;",
  "1490": "& þas ænsware ȝef. þat waes þe olde king.",
  "1491": "Ich þe Gornoille seuge; leoue ((dohter)) dure.",
  "1492": "god scal beon þi meda; for þira gretinge.",
  "1493": "Ic eam for mire ælde; swþe vnbalded.",
  "1494": "& þou me leuoste swþe; mare þan is on liue.",
  "1495": "Ich wille mi dirhliche lond; a þroe al to-dalen.",
  "1496": "þin is þat beste deal; þu ært mi dohter ((deore)).",
  "1497": "& scalt habben to lauerd. min alre beste þein.",
  "1498": "þeo ich mai uinden; in mine kinne-londe.",
  "1499": "Æfter spac þe olde kinge; wit his [oðer] dohter.",
  "1500": "Leoue dohter Regau; waet seist tu me to ræide;",
  "1501": "Seie þu bi-fore mire duȝ[ð]en; heo dure ich am þe an herten.",
  "1502": "Þa answærde mid rætfulle worden;",
  "1503": "Al þat is on liue nis [me] swa dure.",
  "1504": "swa me is þin an lime forðe min ahȝene lif.",
  "1505": "Ah heo ne seide naþing s[o]ð; no more þenne hiire suste[r].",
  "1506": "Alle hire lesinge; hire uader ilefe((de)).",
  "1507": "Þa answarede þe king; hiis doȝter him icwemde.",
  "1508": "Þea þridde del of mine londe; ich bi-take þe an honde.",
  "1509": "þu scalt nime louerd; þer þe is alre leowost.",
  "1510": "Þa ȝet nolde þe leod-king; his sothscipe bi-læuen;",
  "1511": "he hehte cumen him bi-foren. his dohter Gordoille.",
  "1512": "Heo was alre ȝungest; of soðe ȝær-witelest.",
  "1513": "& þe king heo louede more; þanne ba tueie þe oðre.",
  "1514": "Cordoille iherde þa lasinge. þe hire sustren seiden þon kinge;",
  "1515": "nom hire leaf-fulne huie; þat heo liȝen nolden.",
  "1516": "hire fader heo wolde suge seoð; were him lef were him lað.",
  "1517": "Þeo queð þe alde king; vnra[d] him fulede.",
  "1518": "Iheren ich wlle; of þe Cordoille.",
  "1519": "sua þe helpe Appollin; hu deore þe beo lif min.",
  "1520": "Þa answarede Cordoille; lude & no-wiht stille.",
  "1521": "mid gomene & mid lehtre; to hire fader leue.",
  "1522": "Þeo art me leof al-so mi fæder; & ich þe al-so þi dohter.",
  "1523": "Ich habbe to þe sohfaste loue; for we buoð swiþe isibbe.",
  "1524": "& swa ich ibide are; ich wille þe suge mare.",
  "1525": "Al swa muchel þu bist woruh; swa þu velden ært.",
  "1526": "& al swa muchel swa þu hauest; men þe wllet luuien.",
  "1527": "for sone heo bið ilaȝe[d]; þe mon þe lutel ah.",
  "1528": "Þus seide þe mæiden Cordoille; & seoððen ((set)) swþe stille.",
  "1529": "Þa iwarðe þe king wærð; for he nes þeo noht iquemed.",
  "1530": "& wende on is þonke; þat hit weren for vnðeawe.",
  "1531": "þat he hire weore swa unwourð; þat heo hine nold iwurði",
  "1532": "swa hire twa sustren; þe ba somed læsinge speken.",
  "1533": "Þe king Leir iwerðe swa blac; swlch hit a blac cloð weoren.",
  "1534": "iwærð his hude & his heowe; for he was suþe ihærmed.",
  "1535": "mid þere wræððe he wes isweued. þat he feol iswowen.",
  "1536": "Late þeo he up fusde; þat mæiden wes afeared.",
  "1537": "Þa hit alles up brac; hit wes vuel þat he spac.",
  "1538": "Hærne Cordoille; ich þe telle wlle mine wille.",
  "1539": "Of mine dohtren þu were me durest; nu þu eært me arle læðes[t].",
  "1540": "Ne scalt þu halden; dale of mine lande.",
  "1541": "ah mine dohtren ich wlle delen mine riche;",
  "1542": "& þu scalt worðen warchen. & wonien in wansiðe;",
  "1543": "for nauere ich ne wende. þat þu me woldes þus scanden;",
  "1544": "Þar-fore þu scalt beon dæd ich wene; fliȝ ut of min eæh-sene.",
  "1545": "Þine sustren scullen habben mi kine-lond; & þis me is iqueme.",
  "1546": "Þe Duc of Cornwaile; scal habbe Gornoille.",
  "1547": "& þe Scottene king; Regau þat scone.",
  "1548": "& ic hem ȝeue al þa winne; þe ich æm waldinge ouer.",
  "1549": "& al þe alde king dude; swa he hafuede idemed.",
  "1550": "Of[te] wes þen mæidene wa; & næure wors þenne þa.",
  "1551": "[w]a hire wes on mode; for hire fader wærþe.",
  "1552": "Heo uende into hire boure; þar heo ofte sætte sare.",
  "1553": "for heo nolde liȝen; hire fad%der leoue.",
  "1554": "Þat maide wes swðen swomefest; for hire fader heo scunede.",
  "1555": "& dude þene beste red. in hire bure heo abed.",
  "1556": "& þolede þene mod-kare; & mornede swþe.",
  "1557": "& þus ane stonde hit stod æ ðon ilka.",
  "1558": "In France wes a king; riche & swiðe kene.",
  "1559": "Aganippes wes ihaten; hæleðen he wes ældere.",
  "1560": "He wes a ȝenge king. ah quene nauede he nane;",
  "1561": "He sende hiis sande. into þisse lande;",
  "1562": "to Leir þan king. & leofliche hine gret.",
  "1563": "He bæd hine don is iwille; ȝeuen him Cordoille.",
  "1564": "& he heo wolde habben; hæȝe to are quene.",
  "1565": "& æfter hire don ærest; þat hire were alre leofust.",
  "1566": "Feor haueden liðende men; ispeken of þan mæidene.",
  "1567": "feiȝernesse & freo-scipe; at-foren þan Frensce kinge.",
  "1568": "of hire mucla fæira wlita; of hire muchela monschipe.",
  "1569": "hu heo wes þolemod; of fæire hire þeæwen.",
  "1570": "þat nes on Leir kinges lond; nan wifman al swa hende.",
  "1571": "& þe king Aganippus; igrette Leir kin þus.",
  "1572": "Leir kin hine biþohte; wat he don mohte.",
  "1573": "he letten writen a writ; & wel hit lette dihten.",
  "1574": "& sende hit bi his sonde; in Frauncene londe.",
  "1575": "Þus spec þes kinges writ; hit wes widen icuð.",
  "1576": "Þe kinge of Bruttaine. þe Leir is haten.",
  "1577": "greteð Aganippus. þene aldere of Fraunce.",
  "1578": "Worðschepe haue þu; þire wel-deda.",
  "1579": "& þire feire sonde; þat grete þu me woldest.",
  "1580": "Ac ich do þe wel to witene; hær bi mine writ rith.",
  "1581": "þat mi drihliche lond atwa ich habbe ideled.",
  "1582": "iȝeuen hit mine twam dohtren þe me beoh swiðe deore.",
  "1583": "Dohter ich habbe þa þridda; ac ne ræcche ich wær heo libbe.",
  "1584": "for heo me for-huste; & heo hold me for hæne;",
  "1585": "& for mire halde. heo me unæle[de].",
  "1586": "heo make[de] me swa swiþe wrað; þe worse hire scal i-wurðen;",
  "1587": "of alle mine londe. ne of alle mine leode;",
  "1588": "þe ich auere biȝeat;. oðer bi-ȝete mæie;",
  "1589": "ich þe sucge soð-riht; na scal heo habbe nawiht.",
  "1590": "Ac ȝef þu heo wult habben; for mæide heo is hende.",
  "1591": "ich heo wulle þe biwiten; & senden ha þe in ane scipe.",
  "1592": "mid seoluen hire claðen; of me nafð heo na more.",
  "1593": "Ȝif þu heo wult underfon; al þis ilka ich wulle don.",
  "1594": "Iseid ich habbe þene grund; & þu seolf wurð al hisund.",
  "1595": "Þis writ com to Fraunce; to þan freo kinge.",
  "1596": "He hit lette raden; leof him weren þa runen.",
  "1597": "Þa wende ((þe)) kinge; þat hit were for vuele.",
  "1598": "þat Leir kin((ge)) hire fæder; heo him wolde atleden.",
  "1599": "& he mochul a þa wode((lo))ker; wilnede þeos mæidenes.",
  "1600": "& seide to is bornen; þat wes þa bisie king.",
  "1601": "Ich eam riche mon i-noh; þat na mare ich ne rec[c]he.",
  "1602": "ne scal neuere Leir king; þat mæiden me attlede",
  "1603": "ac ich heo wulle habben; to hæ[h]ȝe[r]e are quene.",
  "1604": "Habben heore fader al is lond; al hiis seoluer and is gold.",
  "1605": "Ne bidde ich nanne maðmes; me seolf ich habben inoȝe.",
  "1606": "bute þat mæiden Cordoille. þenne hæbbe ich mine wille;",
  "1607": "Mid writ & mid worde. he sende eft to þisse londe;",
  "1608": "& bad Leir king him sende his dohter þe wæs hende.",
  "1609": "& he wolde wel don; mid muchele worðe-scipe heo u[n]der-fon.",
  "1610": "Þa nom þa olde king; æðele his meiden.",
  "1611": "mid seoluen hire claðes; & lette heo fo[r]ðe liðen.",
  "1612": "ofer þa stremes; hire fader hire wes sturne.",
  "1613": "Aganippus þe Frennsce king; vnder-feng þis meiden child.",
  "1614": "al hiis folc hit wes iqueme; & makeden heo to quene.",
  "1615": "& þus heo þer bi-lefde; leof heo wes þon leoden.",
  "1616": "& Leir king hire fæder; luuede i ðisse londe.",
  "1617": "& hadde iȝeuen is twain dohtren; al his drihliche leand.",
  "1618": "He ȝef Gornoille; Scotlondes kinge.",
  "1619": "he hæhte Maglaunus; his mæhte weren store.",
  "1620": "Cornwailles duke; Regau is dohter.",
  "1621": "Þa i-lomp hit seoððe; sone þar-æfter.",
  "1622": "þat þe Scottene king; & þe duk; speken to-gaðere.",
  "1623": "mid heore stil rune; nome hem to reda.",
  "1624": "þat heo wolden al þis lond; habben on heora hond.",
  "1625": "& feden Leir þane king; þe while þe he leouede.",
  "1626": "dæies & nihtes mid feowerti hired-cnihtes;",
  "1627": "& heo him wolden finden. hauekes & hundes;",
  "1628": "þat he mihte riden; ȝeond alle þanne þeoden.",
  "1629": "& libben on lisse; þe while þe he leouede.",
  "1630": "Þus heo þa ispeken; & eft hit to-breken.",
  "1631": "& Leir king hit iherde; & eft him wes þe worsse.",
  "1632": "& Leir gan liðe; to Scottenæ leoda.",
  "1633": "Mid Maglaune his aðume; & mid þere eldre dohtre.",
  "1634": "Me vnder-fenge þene king; mid mochele feirnusse.",
  "1635": "& wel me him dihte; mid feowerti hire[d]-cnihtes.",
  "1636": "mid horsen & mid hundes; mid al þet him bi-heovede.",
  "1637": "Þa hi-lomp hit seoððen; seone þer-after.",
  "1638": "þe Gornoille bi-þohte. whet heo don mihte;",
  "1639": "Heore þuhte swiþe eille. of æðelene hire fædere;",
  "1640": "& heo hit bi-gan to mainen. to Maglaune hire louerde;",
  "1641": "and seide him ibedde. þer heo leiin iueore;",
  "1642": "Seie me mi lauerd. monne þu ert me leouest;",
  "1643": "me þuncheð þat mi fæder. nis nowhit felle.",
  "1644": "no he wurh-scipe ne can; his wit he hauet bileued.",
  "1645": "Me þunche[ð] þe alde mon; wole dotie nou nan.",
  "1646": "He [h]alt here fauwerti cnihtes; daies and nihtes.",
  "1647": "he haueht her þas þeines; and alle heore swaines.",
  "1648": "hundes and hauekes; þer-uore we habbet harmes.",
  "1649": "and nowher heo ne spedet; and auere heo spenet.",
  "1650": "& al þat goud þat we hem doð; heo hit bluðeliche vnder-foð.",
  "1651": "and cunnen us vn[ð]onc; for ure wel-dede.",
  "1652": "Heo doð muchel bisemære; ure men hi to-betet.",
  "1653": "mi fader hauet to monie; of idele manne.",
  "1654": "Ale þa feorðe dale; lete we for[ð] fuse.",
  "1655": "inoh he hauet on þirti; to þirngen to borde.",
  "1656": "Vs selve we habbet cokes; to quecchen to cuchene.",
  "1657": "vs sulue we habbet bermen; & birles inowe.",
  "1658": "Lete we sum þis mochele folc; fare wher ha wulleð.",
  "1659": "swa ich æuere ibiden are; iðolien nulle ich hit mare.",
  "1660": "Þis iherde Maglaunus; þat is quene spilede þus.",
  "1661": "& he hire andswarede; mid aðelere spiche.",
  "1662": "Leiuedi þu haues mochel wouh; nauest þu rich-dom inoh.",
  "1663": "Ah hald þine fæder on lisse; ne luueðe he no-wiht longe.",
  "1664": "For ȝef ferrene kinges; hiherde þa tidinde.",
  "1665": "þe we swa takede him on; heo us wolden tælen.",
  "1666": "Ah late we hine welden; his folc on his willen.",
  "1667": "and þis min aȝe ræd is; for sone her-æfter he beð dead.",
  "1668": "& ac we habben in ure hond; al half is kine-lond.",
  "1669": "Þa seide Gornoille; Lauerd beo þeu stille.",
  "1670": "let me al iwurþen; & ich ham wulle atwailden.",
  "1671": "Heo sende mid hire ginne; to þare cnihtene inne",
  "1672": "heo hahte hem faren here wæi; for heo nolden hem no more feden;",
  "1673": "moni of þen þeinen. monie of þen swe[i]nen;",
  "1674": "þe þider weren icumene. mid Leir þanne kinge;",
  "1675": "Þis iherde Leir king. þar-fore he wes swuþe wrah;",
  "1676": "þa iȝedede þe king. mid ȝemeliche worden;",
  "1677": "and þus seide þe kinge. sorhful on mode;",
  "1678": "Wa worðe þan monne. þe lond haueðe mid menske;",
  "1679": "and bi-tachet hit is childe. þe while þe he mai hit walden;",
  "1680": "for ofte hit ilimpð. þat eft hit him of-pincheð;",
  "1681": "Nu ich wulle hunne faren; forð-rihte to Cornwalen.",
  "1682": "ȝernen ich wulle rædes; to Regau mire dohter.",
  "1683": "þe hauede Hemeri þe duc; & mi drihliche lond.",
  "1684": "Fo((r))hd þe king wende; in-to þan suð ende.",
  "1685": "to Regau is dochter; for rædes him trukeden.",
  "1686": "Þa he to Cornwale com; he wes feire þer vnder-fon.",
  "1687": "swa al þet halue ȝer; mid al his hirede he wes þer.",
  "1688": "Þa saide Regau to hire duc H[e]meri.",
  "1689": "Lauerd herne þu me; to fulle soþe ich sucge hit þe.",
  "1690": "We habbet idon unwisdom. þat we mine fader habbet vnde[r]-fon;",
  "1691": "mid [þ]irtti cnihten hit nis me noht iqueme.",
  "1692": "Do we awai þane twenti; a tene beoð inohȝe",
  "1693": "for al heo dringket and eteð; & na god heo ne bi-ȝeteð.",
  "1694": "Þa seide Hemeri þe duc; þe his alde fader bi-swake.",
  "1695": "Swa ich eæuere beo on liue; ne scal he habben beote fiue.",
  "1696": "for þe((r)) he hauet h((i))rde hinoh; for he nauyt no doð.",
  "1697": "& ȝef he wille henne faren; fuse we hine sone.",
  "1698": "Al heo ispedden; ase heo ((i))speken hafden.",
  "1699": "binomen him is doȝeðe; and al his drihliche folc.",
  "1700": "nolden heo him bi-leafuen; cnihtes beoten fiue;",
  "1701": "Þis iseh Leir þe king; wa wes him on liue.",
  "1702": "His mod him gon mengen; he morȝnede swiðe.",
  "1703": "and þas worde seide; mid seorhfulle laichen",
  "1704": "Wela weolla. wella. hu þu bi-swikest monine mon.",
  "1705": "Þenne he þe treoweðe alre best on; þenne bi-swikes tu heom",
  "1706": "Nis hit nowit ȝare; noht fulle twa ȝere.",
  "1707": "þat ((ich)) was a riche king; and held mine cnihtes.",
  "1708": "Nu ich habben ibiden þat ich bare sitte;",
  "1709": "wunnen biræue[d]; wa is me on liue.",
  "1710": "Ich wes at Gornoille; mire god-fulle dohter.",
  "1711": "wu[ne]den on hire leoden; mid þritti cnihtes.",
  "1712": "þe ȝet ich mihte libben; ah þenne igonne liðen.",
  "1713": "Ich wende swiðe wel to don; ac wurse ich habbe vnder-fon;",
  "1714": "Aȝen ich wulle to Scotte; to scone mire docter.",
  "1715": "ȝernen hira milcea; þat heo me nele wurdea.",
  "1716": "bidden heo me vnder-fon; mid mine fif cnihten.",
  "1717": "Þer ich wulle wunie; and þolie þeos wænen;",
  "1718": "ane lutele stunde. for ne libbe ich no-wiht longe;",
  "1719": "Leir þe king wende forh. to is dohter wunede norð;",
  "1720": "Fulle þre nihtes; heo hærabarewude hine. and is cnihtes",
  "1721": "heo swor a þane ferþe dæi; bi al heuenliche main.",
  "1722": "þat ne sculde he habben mare; bute enne kincte þere.",
  "1723": "and ȝef he þet nolde; ferde wuder he wolde.",
  "1724": "Wel oft wes Leir wa and neuere wurs þanne þa.",
  "1725": "Þa seide þe alde king; æruu e was on herten.",
  "1726": "Wallan dæð wela deað. þat þu me nelt for-demen;",
  "1727": "Seoð seide Cordoille. for cuð hit is me nouþe.",
  "1728": "mi ȝengest%te dohter; heo was me wel dure.",
  "1729": "seoððen heo me wes lea[ð]est; for heo me seiden alre sohust.",
  "1730": "þat me bið vnworð & lah. þe mon þe litul ah;",
  "1731": "and ihc nas na wurdra. þenne ich ((nes)) weldinde.",
  "1732": "Ouer soh seiden þat ȝunge vifmon; hire folweð mochel wisdom.",
  "1733": "Þa wile þe ich hæuede mi kinelond; luueden me mine leoden.",
  "1734": "for mine londe & for mine feo; mine eorles fulle to mine cneo;",
  "1735": "Nu ich æm a wrecche mon. ne leouet me no mon for þan;",
  "1736": "Ah mi dohter me seide seoh for nou ich hire ileue i-noh.",
  "1737": "& ba twa hire susteren; lasinge me seiden.",
  "1738": "þat ich ham wes swa leof; leuere þenne hire aȝe lif.",
  "1739": "& Cordoille mi dohter; dohȝeþe me seide.",
  "1740": "þat heo me leouede swa feire; swa monnes fader scolde.",
  "1741": "Wet wold ich bidde mare; of mire dohter dure.",
  "1742": "Nu ich wullen faren feorð. & ouer sæ fusen.",
  "1743": "ihiren of Cordoille. wat beon hire wille;",
  "1744": "Hire seohðe word ich nam to grame. þar-fore ich habbe nu muchele scame;",
  "1745": "for nu ich mot bi-secchen; þat þing þat ich ær for-howede.",
  "1746": "Nule heo me do na wurse; þanne hire lond forwurnen.",
  "1747": "Leir ferde to þere sæ; mid ane alpie swein.",
  "1748": "in-to ane schipe he bi-com; ne icnwo hine no mon",
  "1749": "ouer sea icomen; hauene sone. anomen.",
  "1750": "Forð wende þe king Leir; nauede he bute enne swein.",
  "1751": "Hi axeden þa quene; þat heo comen hire a neweste.",
  "1752": "tahten heom leode; wer wes þes londes quene.",
  "1753": "Leir king wende on anne feld; & reste hine on folden.",
  "1754": "and is sw[ei]n he forð sende; þe wes irad-mon hende.",
  "1755": "to þere quene Cordoille; and seide hire wel stille.",
  "1756": "Hail wurð þu feire quene; Ich eam þines fader sweine.",
  "1757": "and þi uader is hider ((i))kimen for al is lond is him bi-nomen.",
  "1758": "Beoð ba þine sustren; touward him for-sworene",
  "1759": "He cumeð for neode; in-to þisse leode.",
  "1760": "and help him nu for þu miht; he is þi fader alse hit is riht.",
  "1761": "Þe quene Cordoille; seæt longe swþe stille.",
  "1762": "Heo iward reode on hire benche; swilche hit were of wine-scenche.",
  "1763": "and þe swain sæt at hire fæit; sone þer-after him wes þe bet.",
  "1764": "Þa alles vppe abræc; hit wes god þet heo spæc.",
  "1765": "Appollin mi lauer[d]. ich þankie þe; þat mi fæder is icumme to me.",
  "1766": "Tidinge ic ihire leoue; þat mi fader on liue is.",
  "1767": "Of me he habben scal goudne reæd; bute ich beo þe raðer ded.",
  "1768": "Seie me nuþe leo[f] swein. & harne mine lare",
  "1769": "Ich þe wulle bi-tache a male riche",
  "1770": "peniȝes þer buo[ð] an sunda; to iwisse an hundrad punda",
  "1771": "Ich bi-tæche þe anne hængest; godna & strongna.",
  "1772": "to læden þis garisume to leuene mine fadere;",
  "1773": "and seie him þat ich hine gret; godere gretinge.",
  "1774": "& hatine fare swiþe; to hare feire burȝe.",
  "1775": "and rumen him herberia; i summe riche burie.",
  "1776": "& bugge him alre errust; þat him wes alre leouust",
  "1777": "metes & drinches. & hende claðes;",
  "1778": "hundes & hauekes; & durewurðe horses.",
  "1779": "hal[d]e in is heose. feuwerti hired-cnihtes.",
  "1780": "heȝe and riche; bi-hongen mid ræue.",
  "1781": "makie him god baid. & ofte hine baðie;",
  "1782": "& him blod lete lutlen and ofte.",
  "1783": "Wenne þu wult more suluer; sæche hit at me suluen.",
  "1784": "& ich him wulle senden; inoh of þisse ende.",
  "1785": "swa neuer he ne cuðe; of his alde cuððe.",
  "1786": "cnihte ne sweine; ne nauer nanne þeine.",
  "1787": "Þenne feowerti dawes beoð agan. þenne cuðe he anan;",
  "1788": "to leue mine lauerd. þat Leir is an is londe.",
  "1789": "icume ouer sæ-streme; to isen is eastresse.",
  "1790": "& ich hit wulle swa nimen; alse ich hine nusten.",
  "1791": "liðen him to-ȝænes. mid mine lauerde.",
  "1792": "fainen mines lauerdes & is fæirliche cume.",
  "1793": "Nute hit neuere nane gume; buten he beo neowene icume.",
  "1794": "& þus hit writen sende; to mine lauerd kinge.",
  "1795": "& þu þas æhte on-fo; and loca þat þu wel do.",
  "1796": "and ȝef þu heo þus dalest; to godere þire hæle.",
  "1797": "& þe swein on-feng þas ahte; & to is louer[d] ferde.",
  "1798": "to Leir þon kinge. & seide þas tidinge;",
  "1799": "þer he læi on felde; and reste hine on folde.",
  "1800": "Sone werð þe alde king; wunliche iæðeled.",
  "1801": "& þas wuord seide; mid soðere stefuene.",
  "1802": "After vuele cumeð god; wel is him þe hit habbe mot.",
  "1803": "Heo ferden to hare æȝene burh; ase þe quene hæhte.",
  "1804": "& al heo iduden; efter hire lare.",
  "1805": "Þ[a] forð wuren agan; feuwerti daȝene.",
  "1806": "þon nom Leir þe king; is leouste cnihtes.",
  "1807": "& gret Aganippum; þat was his leue aðum.",
  "1808": "& seide him bi his sond; þet icume he wes to is londe.",
  "1809": "to speken wit his dohter; þe wes him swuðe dure.",
  "1810": "Aganippus wes bliþe; þet Leir wes cumen liðen.",
  "1811": "ferde him to-ȝenes; mid alle his þeines.",
  "1812": "and þa quene Cordoille; þa hauede Leir is wille.",
  "1813": "Heo comen to-gadere; & ofte heo custen.",
  "1814": "heo uenden to bu((r))ȝe; blisse wes an hirede.",
  "1815": "Þer wes bemene song. þere [ȝ]eden pipen among.",
  "1816": "al weren þe hællen; bi-hongen mid pellen.",
  "1817": "alle þa mete-burdes; ibrusted mid golde;",
  "1818": "[Ringes of golde] ælc mon hafte on honde.",
  "1819": "mid fiþelen and mid harpen; hæleðes þer sungen.",
  "1820": "Lette þe king gan awal; & lude clepien ouer-al.",
  "1821": "and seide þat Leir kin; icume wes to londen.",
  "1822": "Nu hateð Aganippus; þe is þe heȝest ouer us.",
  "1823": "þat ȝe Leir king; alle wurðe liðe.",
  "1824": "& scal beon eouwer lauerd; inne þissere leoden.",
  "1825": "al swa fele ȝere; swa he wonien wulle here;",
  "1826": "& Aganippus ure king; s[c]al beon is vnder-ling.",
  "1827": "Wha-swa wulle libba; alde þas sibba;",
  "1828": "& ȝef o man hit wille breken; on ueste it bi[ð] iwreken.",
  "1829": "& wite he alle is mon; þat he here haldet. on.",
  "1830": "Þa answareda þa duȝeþa; Don we hit wullet",
  "1831": "lude and stille; al þes kinges wille.",
  "1832": "Þurð-out al þat ulke ȝer; heo duden al þus þer.",
  "1833": "mid muchelere sibba; mid mocheleære seahte.",
  "1834": "Þa þeos ȝer wes a-gon; þa wold Leir king fare ham.",
  "1835": "to þisse londe liðen; and ȝer((n))de þeos kinges leue.",
  "1836": "Þe king Aganippus answerede him þus;",
  "1837": "Ne scalt þu neuere þider faren bute mochelure ferde.",
  "1838": "ah ich þe wulle lanen; of mine leode-folc",
  "1839": "fif hundred schipes. ifulled mid cnihten;",
  "1840": "& al þat heom bihoueð; to habben on fore.",
  "1841": "And þine dohter Cordoille; þa is þisse londes quene.",
  "1842": "heo scall mid mochelure ferde faren mid þe;",
  "1843": "an liþen to þen londen; þer þu were leode((ne)) king.",
  "1844": "and ȝef þu miht æine finden þe þe wulle aȝen-stonde;",
  "1845": "binimen þe þine rihte & þine kine-riche.",
  "1846": "þu ahliche ueht. & fel heo to grunde;",
  "1847": "& irum al þat lond. and sete hit Cordoille an hond;",
  "1848": "þat heo hit al habbe. efter þi[ne] daie;",
  "1849": "Þas wordes seide Aganippus. & Leir king dude þus;",
  "1850": "and al he iworhte. swa his freond him tahte.",
  "1851": "To þisse lon[d]en he com liðen. mih leoue his dohter;",
  "1852": "He higreðe[d]e mid þane beste; þe him buwen wolden.",
  "1853": "& alle he ham fulde; þe him wit feohten.",
  "1854": "and he al þis kine-lond; biwon to his aȝere hande.",
  "1855": "& ȝef hit Cordoille; þe wes Francene quene.",
  "1856": "and hit ane stunde; stod a þissene ilke.",
  "1857": "Leir king one leoden; þreo ȝer leouede.",
  "1858": "þæ com his ende-dæi; þat þe king ded læi.",
  "1859": "Inne Leirchestre; his dohter hine leide.",
  "1860": "inne Ianies temple; al swa þe b[o]c tellet.",
  "1861": "and Cordoille heold þis lond; mid hæȝere strenðe.",
  "1862": "fulle fif ȝere; quene wes here.",
  "1863": "þa while Francene king; fæisiðe makede.",
  "1864": "and Cordoille com þat wourd; þat heo was iworðen widewe.",
  "1865": "Þa come þa tidende; to Scottlondes kinge.",
  "1866": "þat Aganippus was dead; Leir king idæied.",
  "1867": "He sende þurh Brittaine; into Cornwaile.",
  "1868": "& hehte þane duc stronge; heriȝen in suð londe.",
  "1869": "and he wolde bi norðen. iahnien þa londa.",
  "1870": "For hit was swuþe mouchel scome; & ec swiþe muchel grame.",
  "1871": "þat scholde a quene; beon king in þisse londe.",
  "1872": "& heora sunen beon buten; þa weren hire beteren.",
  "1873": "of þan aldre sustren; þa þa æðelen sulden habben.",
  "1874": "Nulle we hit na-more iþolien; al þat lond we wulleð habben.",
  "1875": "Heo bi-gunnen werre; [w]anne com on west.",
  "1876": "& þere quene suster sunen; sumneden ferde.",
  "1877": "Heo[re] nomen weren ihaten þus; Morgan & Cunedagius.",
  "1878": "Ofte heo ledden ferde; ofte heo fuhten;",
  "1879": "ofte heo weren buuenne; and ofte bi-noðen.",
  "1880": "Þat com at þan laste; þat heo wes alre leofust.",
  "1881": "þe Bruttes heo sloȝen; Cordoille heo nomen.",
  "1882": "Heo duden heo in quarterne; in ane quale-huse.",
  "1883": "heo werðede heore moddri; mare þene heo sulden;.",
  "1884": "þat þe wimman was swa wroð; þat hire sculuen heo was lað.",
  "1885": "Heo nom enne longne cnif; & bi-nom seoluen þat lif.",
  "1886": "Þat wes an uuel ræd; þat hire suluen makede dead.",
  "1887": "Þeo wes al þis kine-lond; an Morgan & Cunedagies heond.",
  "1888": "heo fengen to þissen lond; and mid fuhten hit bi-wunnen.",
  "1889": "Þa dælden þa broþeran al þis driht-liche lond.",
  "1890": "Cunedagius bi þare Humbre. hauede al þe[t] west; Morgan hauede norð & est.",
  "1891": "& swa heo heolden. al þis lond; ale þe twa ȝere. on heore heond.",
  "1892": "Þa þe twa ȝer weren agon; þa twineden here þonkes.",
  "1893": "Morgan wes in Scottlond; þene norð ende he hauede ane honde.",
  "1894": "inne Cornwale. Cunedagies he hauede moni god hus;",
  "1895": "Morgan hafte on hirede. swiðe monie cnihtes.",
  "1896": "þeo ne luuede noht þas leoden. ah laið heo hem weoren;",
  "1897": "He taleden wið Morgan; & is cnihtscipe tælden",
  "1898": "and þus him to seiden; þa vnselie mon.",
  "1899": "Lauer[d] Morgan whi nult þu faren; & fusen þine ferden.",
  "1900": "and faren ȝend al Brutlond; & nimen hit to þire heonde.",
  "1901": "Þer-of we habbeð sceome; & at oure herte muche grame.",
  "1902": "þat þu dalest þis lond; þe sculde beon o þire hond.",
  "1903": "Þu eært a swa hende gome; and þere eældre suster sone.",
  "1904": "Delest þine lond wið þine mæi; þi monscipe is þa lasse.",
  "1905": "Þus speken þeos swiken; and spileden mid worde;",
  "1906": "swa long heo hine lærde. þat he heom ileuede;",
  "1907": "He gadere[de] ferde; þe wes feondliche stor.",
  "1908": "he ferde ouer þe Humbre; and hermes he worhte.",
  "1909": "he herȝede he brande; folc he amærde.",
  "1910": "Heo sloȝen heo nomen; al þat heo aneh comen.",
  "1911": "Þat word com sone suð; for hit ((wes)) widen cuð.",
  "1912": "þet Morgan ledde muchele here; & hærmes dude þas leoden.",
  "1913": "Þa ihurde Cunedagius; þat Morgan is mæi ferde þus.",
  "1914": "þa iwerð he swiþe wrað; & þas word seide.",
  "1915": "Ȝets[in]ge a wurþe þe wa; monie mon þu bi-cherrest.",
  "1916": "þurh þe haueð Morgan mi mæi; is monschipe afallet.",
  "1917": "ah he scall hit abuggen; ȝif ich mot libben.",
  "1918": "Þa nom Kunedagius; & send ȝeond his cuððe.",
  "1919": "& gadere[de] muchel folc; and ȝeærwede his ferde.",
  "1920": "He fusede mid monschipe; to-ward Margane his mæie.",
  "1921": "Þa heo sculden fehten; þa fleh Morgan awaie.",
  "1922": "fro[m] londe to londe; & he him after liðde;",
  "1923": "In-to Wales he flæh; he him after f[er]de.",
  "1924": "þer he of-toc Morgan; mid muchele strengðe.",
  "1925": "& sloh he him of þat hæued; his hap wes þa wurse.",
  "1926": "& al his men slowen; þat heo neh comen.",
  "1927": "buten wuhlc wræcche swa cwic; cuahte to holde.",
  "1928": "Heo nomen Morganus liche. & leide hit on vrþen",
  "1929": "wel heo hine buriden; þe wes þes Wales lauerd.",
  "1930": "Wes þet lond. þurh Morgan. Margan ihæten;",
  "1931": "Cunedagius heuede al þis lond; þer-of he wes lauerd.",
  "1932": "þro and þritti wintere; he welde þas riche.",
  "1933": "inne griðe & in friþe; his frenden to blisse.",
  "1934": "A Cunedagius dawe; þe king wes on leode",
  "1935": "Remus & Romulus; Rome iwrohten.",
  "1936": "beine iweren ibroðeren; ah þe an sloh þene oðren.",
  "1937": "After þritti wintere com þe dæi; þat Cunedagius deæd læi.",
  "1938": "He hefte anne sune ræhne; Riwald wes ihaten.",
  "1939": "he wes wis he wes fæir he welde þat riche hær.",
  "1940": "al hit hine luuede; þat liuede in londe.",
  "1941": "An þan ilke time; hær com a selkeð taken.",
  "1942": "sulche hare nere eær ne com; ne neuer seoð[ð]en hider-to.",
  "1943": "From heouene her com a sulcuð flod; þre dæȝes hit rinde blod.",
  "1944": "þreo dæies and þreo niȝt; þat wæs swuþe mochel pliht.",
  "1945": "Þa þe rein wes agan; her com hider taken a-[n]an.",
  "1946": "Her comen blake fleȝen; and fluȝen in mone eȝene.",
  "1947": "in here muð in heore neose; heore lif heom eode al to leose.",
  "1948": "swulc. fare of fleoȝen her was. þat heo freten þet corn & þat græs",
  "1949": "wo wes al þen folke þe wu((ne))den an folden.",
  "1950": "Þær-after com swulke mon-qualm; þat lute hær cwike læfden.",
  "1951": "Seoð[ð]((en)) her com a strong ræd; þat Riwald kinge iwerð dea[d].",
  "1952": "Riwald king hafuede; anne sune. Gurgustius ihaten;",
  "1953": "his lond he huld half ȝer; and suððen he adun halde.",
  "1954": "Þer-efter com Sisillius; he wes sone her deæd.",
  "1955": "Suð[ð]en com Lago; þa æhte wike liuede.",
  "1956": "Suoðen. com king Marke. he wes þritti wiken king.",
  "1957": "Þeo com Gorbodiago; he wes fif ȝere god king.",
  "1958": "Þe king hauede tweie sunen; beiene vniselie.",
  "1959": "þe eldere heȝte F[e]reus; þe ȝengere hehte Poreus.",
  "1960": "Þas breþren weren swa wode; and swa wiþer-warde.",
  "1961": "þat al heo weren vn-sahte. & a[l] heo weren vn-some;",
  "1962": "& eiþer hateden oþer. swa ne sulde na-wiht breoþer;",
  "1963": "and beien mid onde. heo weoren in þisse londe.",
  "1964": "þat Gorbidiagus heore fader; of his sunen wes a-fered.",
  "1965": "for ofte bi-foren him-suluen; heo bi-gunnen to fuhten.",
  "1966": "Þe aldre seide þat al þis lond; he wolde halden on is aȝere hond.",
  "1967": "þe ȝengere him ȝef swuh enswere; Ær ich þe slæ mid mine spere.",
  "1968": "ar þu hit sule aȝen; þa while ich beon on liue.",
  "1969": "Poreus hauede þe heorte swa luþer; and swa loð him wes his broþer",
  "1970": "þat swiken he him wolde; a summes kinnes wisen.",
  "1971": "Fereus hit iherde suggen. þorh soðfaste worden;",
  "1972": "þat ((his)) br[o]ðer hine wolde slæn. þer-fore he wes ful sari.",
  "1973": "He ferde aw[æ]i ouer sæ; þat him þuhte selest.",
  "1974": "he funde inne Fr((a))ncene eærd; þene king þe hehte Sward.",
  "1975": "he bad him herd-sum-nesse; heren þat he him wolde.",
  "1976": "beon him for hold cniht; ba bi dæie and bi niht.",
  "1977": "Þe king wes gled for his kime; & for þen cnihtes þet come mid hine.",
  "1978": "& heold hine on erde; & hæhliche hine clepede.",
  "1979": "Ful soue ȝere; mid þon kinge he wunede þere.",
  "1980": "þat king he hauede iquemed; & al-swa þere quene.",
  "1981": "Þa seoue ȝer weoren aliðene; þa bad he leue.",
  "1982": "fær%ren þat he wolde; into þisse lond.",
  "1983": "Þe king him lende ane ferd; of his kennest folke;",
  "1984": "him-seolf he sende sonde. wide ȝen þat londe;",
  "1985": "after alle þen cnihten. þe he bi-ȝete mihte;",
  "1986": "and he to-clipede. muchelen his ferde;",
  "1987": "& al mid isunde. come to þisse londe;",
  "1988": "A-nan heo bigunne fuhte. & falde þas leoden;",
  "1989": "& is broðer [Po]reus. ferde him to-ȝenes.",
  "1990": "mid þon stronge fæhte [Fe]reus he felden.",
  "1991": "and alle his ferde; he leiden to folde.",
  "1992": "Iudon hæhte here moder; þe riche was and on-mære.",
  "1993": "swiðe heo was sari; for sorehfulle þan slehte.",
  "1994": "þat heore sune ȝeo[n]gere; sloh þene eldere.",
  "1995": "Þe deæde heore wæs leouere; þe quike here wes leoðere.",
  "1996": "Þe quike hire wes swa swiþe leoð; þat bi-nimen heo him þohte his lif.",
  "1997": "Poreus lai on bure; þer him muchel plihte ilomp.",
  "1998": "þer he læi softe; & he siker slepte.",
  "1999": "Com is moder liðen; mid leoð-lichen creæften.",
  "2000": "mid oþer s[ix] wiuen; mid six longe cniuen.",
  "2001": "Þeo uniseli moder; þus hire sune murðde.",
  "2002": "heo cærf him þene swure a-twa; a wurþe hire wa",
  "2003": "þe uniselie moder mid sexe hine to snæde.",
  "2004": "& al to-dælde lim from oþere.",
  "2005": "Þa wes þe muchele speche; ȝend þat kineriche.",
  "2006": "of Iudon þere quene; þa heore sone acualde.",
  "2007": "& of þare seoreȝe; þe isiȝe wes to londe.",
  "2008": "Þa weas dæd Fereus; al-swa wes Poreus.",
  "2009": "bi-numen wes þere moder; monschipe on leode.",
  "2010": "þa nes þer noht of þen kunne; þe mihte þis kine-lond walden",
  "2011": "wep-mon ne wif-mon; bute þa seo[rh]-fulle iudon.",
  "2012": "Gumen heom igader[ed]en; & wurpen heo to sa-grunde.",
  "2013": "Þa aræste here vnfriðe; ouer-al me brac þene grið;",
  "2014": "sterce weren þe reæmes; mid stronge raflake.",
  "2015": "elc mon ræuede oðer. þeah hit weren his broðer.",
  "2016": "wrake wes on londe; wa wes þone vnstronge.",
  "2017": "Her wes hunger & hete; her wes alre hær((me))ne mest.",
  "2018": "her wes muchel mon-qualm; þat lut her quike bi-lefden.",
  "2019": "Feowere here weren riche; þe haueden ferden muchele.",
  "2020": "þeo nedden al þæ oðere; & heom ne[ð]ðer sætten.",
  "2021": "& speken heom to-gadere; & speleden þa hæȝe.",
  "2022": "þat heo wuolden; al þis lond; dælen heom bi-twenen.",
  "2023": "Þus heo hit idemden; & þe((r))-æfter swa duden.",
  "2024": "In Scot-lond wes king Stater; i Logres wes king Piner.",
  "2025": "Cloten hafte Cornwale; Rudæuc hauede Norh Wales.",
  "2026": "Ah Cloten hæfde mest riht; to aȝen þas riche.",
  "2027": "ah þa oðere weoren ræhere; & eke heo weoren richere.",
  "2028": "of golde & of garisume; and of gode londe.",
  "2029": "Cloten heo o-scuneden; & his fær((e))dene for-howede.",
  "2030": "Cloten hauede Cornwale; þat he heold wel one griðe.",
  "2031": "Cloten hauede enne sune; þe sel wes on eorðe.",
  "2032": "he wes feir he wes muchel; to feahten he wes mære.",
  "2033": "cniht he wes kene. & he wes ȝeua custi;",
  "2034": "monie þewes gode; he haueda on his moda.",
  "2035": "His no[m]e wes ihote þus; Donwallo Molinus.",
  "2036": "Þis wes þe feiruste mon; þe æuere æhte ær þ[i]sne kinedom.",
  "2037": "þa he mihte beren wepnen; & his hors wel awilden.",
  "2038": "he lið[d]e ȝeon þeos leoden; sulch hit an liun were.",
  "2039": "he sloh Piner þene king; his folc he al aqualde.",
  "2040": "þa him wih-stoden; he felde heom to his foten.",
  "2041": "& al Logres þat lond; he æȝenede to his æȝere hond.",
  "2042": "Suððen he turnde his fare; & ferd feorh-riht to Wales.",
  "2043": "þer he funde Rudac king. þe reh wes to fehte.",
  "2044": "to-ȝeines him he funde þer; Scot-londes king Stater.",
  "2045": "Heo speken þer to sæhte; to sibbe and to some.",
  "2046": "aiðes heo sworen; swiken þat heo nolden.",
  "2047": "Þus heo makeden heore fære; A-ȝen ferde Dunwale.",
  "2048": "& his mochele ferde; to Cornwale his eærde.",
  "2049": "Þa iherde Stater; þat Dunwale wes swiðe fer.",
  "2050": "Mid muchele Scot-ferde; he scrað to þisse londe.",
  "2051": "Rudauc mid his Welscen; þat wæl wes þe more.",
  "2052": "In-to þisse londe heo comen; þis floc heo hær slowe.",
  "2053": "wide heo ærnde; tuones heo for-barnden.",
  "2054": "mochel dal heo iwesten; mid harmen þan mesten.",
  "2055": "Þat word com to Dunwale; þer he wes i Cornwale.",
  "2056": "wet Ruwak king dude her; and þe king Stater.",
  "2057": "Þa seide Dunwale; þat was þe duȝende mon.",
  "2058": "Nu heo beð for-sworne; mid heore swike-dome.",
  "2059": "Bi Appollines ære; ne ileue ich hem neuere-mare.",
  "2060": "Nu [w]e sculle ræmen; and ræisen to-gadere.",
  "2061": "Vnde((r)) þissen luften; leten riht scuften.",
  "2062": "S((e))n[deð] mine sonden; ȝend alle mine londe.",
  "2063": "and biddeh alne godne mon; þe grið wulle halden.",
  "2064": "& alle þe me of haldeh; cumen ær sone.",
  "2065": "& s((e))nd[eð] liþinde men; æfter oþere leoden.",
  "2066": "to folien me in mine londe; for seoluer & for golde.",
  "2067": "& ich wulle mine rihte; faren to stal-fehte.",
  "2068": "to-ȝene þene swerd broþeren; þe beiene beoh for-sworene.",
  "2069": "For wel often he beoð awald; þe stonde[ð] o þen woȝe.",
  "2070": "ne mai neuere mon-sware mon-scipe longe aȝen.",
  "2071": "Þe Dunwale hauede isæd; al his folc luuede þene ræd.",
  "2072": "He somenede færd; swulc nes næuere eær on erde.",
  "2073": "swoððen wes þa time þe Bruttes come hær liðen.",
  "2074": "Heo fulde his ferde; & for a mucla costa.",
  "2075": "to-ȝenes þan twam kingen; þer he hem funde on walde.",
  "2076": "Heo heolden to-gædere; & hardeliche fuhten.",
  "2077": "feollen þa fæie; falewede nebbes.",
  "2078": "Weoren al þa feldes; ifayed mid blode.",
  "2079": "þer wes moni har[d] gume; mid sworde to-hewen.",
  "2080": "Dunwal i þan fæhte; wes feondliche kene.",
  "2081": "þat fæht wes swuðe strong; & swuðe stær[c] & swuþe longe.",
  "2082": "Dunwal i þan fahte. hauede swuðe gode cnihtes;",
  "2083": "wise and wære. monie heo afelden;",
  "2084": "Dunwale him bi-þohte. wat he don mihte;",
  "2085": "He nom of his ferde; six hundred cnihtes.",
  "2086": "of þan aldre hexten; to wi[ȝ]e alre hardest.",
  "2087": "& þus heo heom seide; on his som-runan.",
  "2088": "Nime we þis wepnen; þe bi þisse walle ligge[ð].",
  "2089": "& halden bi-foren bresten; sceldes þa brade.",
  "2090": "& fare we bi-halues; alse we of heoren weoren.",
  "2091": "þe wille sullen ore ferden; fæhten biliue.",
  "2092": "Þenne Stateres floc; iseoð ore fæire sculdes.",
  "2093": "[c]umen on feste; hit buh heom wel iqueme.",
  "2094": "for þan wepnen heo wullet wenen; þat þeo beon heore i-feren.",
  "2095": "We scullen ous bi-redien; and slen Rudauc þane king.",
  "2096": "and feorh-rihtes þære; slen þane king Statere.",
  "2097": "Mid strengðe we sullen wenden; þurh ure wiþer-iwinnen.",
  "2098": "& fellen ure feondes; for alle heo buh fæi.",
  "2099": "Þus spac Dunwale; þat was þe duȝenede mon.",
  "2100": "& al he iworhte; swa his word tahte.",
  "2101": "Heo nomen þa seeldes; þa leien in þan feldes.",
  "2102": "brade and gode; ihelede mid golde.",
  "2103": "heo wenden to þan kingen; þer heo weren on kompen.",
  "2104": "Þe kingges weren bliðe; heo wenden bi þan bord%den.",
  "2105": "heo wenden bi þen scelden; þat hit heore scalkes weoren.",
  "2106": "Sone so Dunwale heom næh com; swa he hæhte slæn heom.",
  "2107": "Slæð heom mid sweorde; for alle heo beoð for-sworne.",
  "2108": "Rudac heo slowen; & Stater heo nomen.",
  "2109": "& al hene to-liðeden; lim from þen oðere.",
  "2110": "heoræ sceaftes weoren strake. of his flæsces heo makeden here marce;",
  "2111": "Anan heo ferden; towærd heore iueren.",
  "2112": "þa heo to-gaderen comen; somed heo on-sloȝen.",
  "2113": "Þa kingges weoren deædde; heore duȝeðe to-dealde.",
  "2114": "twinseden cnihtes; here tir wes at-fallen.",
  "2115": "Dunwales men sloȝen; al þat heo aneh comen.",
  "2116": "al þa ferde; heo falden to grunde.",
  "2117": "buten swulc for-wonde man; þe mid sorwe at-wand.",
  "2118": "Þa hauede Dunwale þis lond; al bi-ȝeten to his hond.",
  "2119": "suððen he wes heh king. coð hit wes wide of him",
  "2120": "beoð on beoken; feole-feld bisnen.",
  "2121": "Þet wes þa eæraste mon; þe guldene crune dude him on.",
  "2122": "here inne Bruttaine; seoððen Bruttes hit ieode.",
  "2123": "He makede swulc grið. he makede swulc frið;",
  "2124": "monien laȝen gode; þe lon[g] s((o))uððen stode.",
  "2125": "Heo makeden ane sæt-nesse; and mid aȝe heo semde.",
  "2126": "þe ælc cheorl eæt. his sulche; hæfde grið al-swa þe king sulf.",
  "2127": "alken farinde mon; ȝef slaht oþer þeofðe hæfde i-don;",
  "2128": "and he æt-sturte in-to are burie. þat heo weren iborȝen.",
  "2129": "þenne and auere-mare; heo swulden habben are.",
  "2130": "to [f]use into hame; & habben his æhte;",
  "2131": "and ȝef æi mon him liðere dude; he sculde dom þolien.",
  "2132": "& þus ælkene forme gult; þe king su[l]f hine for-ȝef.",
  "2133": "Þe king makede monie laȝen; þa ȝet beoð on londe.",
  "2134": "& alle laȝen gode; bi his daȝen stode.",
  "2135": "Feowerti wintre he walde þes leode; a blisse hit stod on his hand.",
  "2136": "Seoððen dæide þe king; [wa] wes his duȝeðe.",
  "2137": "To-gadere come his eorles; & brohten hine to eorðe.",
  "2138": "inne Lundene burh; feire hine leiden.",
  "2139": "in are riche temple; mid golde heo hine bi-tunden.",
  "2140": "Þe king hauede bi his wiue; twene sonen on liue.",
  "2141": "þe ældre hæhte. Belin þe ȝeong%gere Brenne;",
  "2142": "Þas breðren iwurðen heom swahte. þur[h] sele monne rede;",
  "2143": "Belin ȝef his leue broþer. anne dal of his londe;",
  "2144": "bi-ȝende þere Humbre. mid mon-scipe to halden;",
  "2145": "norð in-to þare sæ; sel þat heo iworðe.",
  "2146": "Þer-fore his mon he bicom; & hærd-sumnesse him solde don.",
  "2147": "Belin heol[d] þis suðlond; & Cornwale on his hond.",
  "2148": "& Wales þer forð mid; and faire hit dihte.",
  "2149": "Fif ȝer heo heolden þus þis lond. & leoue heom wes bi-twune;",
  "2150": "þet æuere eiþer oðer. luuede alse is broþer.",
  "2151": "Ah Brennes hauede vuele men; his æðelene heo a-merden.",
  "2152": "þeo ælche dæie hine larden; luðere craftes.",
  "2153": "þat he sculde wih his broðer; forewa[r]de breken.",
  "2154": "Anne hird-cniht he. hauede. þe æht wes on þen weorede;",
  "2155": "þe þane balew mæinde; and þus spec wih Brenne.",
  "2156": "Seie me mi lauerd; leouest alre monne.",
  "2157": "whi þolest þu þat Belin; þe is þin aȝene broðer.",
  "2158": "hauet swa mochel of þisse lande; & þu hauest swa lutel.",
  "2159": "Nefde ȝe ba enne fader; and beie enne moder.",
  "2160": "beiene of ane cunne; cuð hit is on folke.",
  "2161": "Nu stond al þis muchele lond; a Bailenes aȝere hond.",
  "2162": "& þu eært his mon and is cniht; þat is woh & na-wiht riht.",
  "2163": "Eært þu þenne cheues-boren; þat þu wult beon for-loren.",
  "2164": "Oþer þu eart swa eærȝh cniht; þat of londe ne reh%chest na-wiht.",
  "2165": "oþer þu þenchest beo raðe dead; & þine duȝeðen al bi-laiuen.",
  "2166": "Bi-leæf þe treuweþe bi-lef þene æð; for al þis folc is swiðe wrað.",
  "2167": "Hercne þine herdes ræd; & heo þe wullet helpen.",
  "2168": "Hit us þinchet wunder; ȝef þu hine nelt a-walden.",
  "2169": "Þu eært muchele betere cniht; to halden comp & ifiht.",
  "2170": "& þu eær[t] muchele ahtere; & ec mare hærdere.",
  "2171": "Cheflon þu ouer-come; and Scot-lond him bi-nome.",
  "2172": "of Muraine he wes king; and he wiht þe othliche fæht.",
  "2173": "eærst þu hine ouer-come; and seoððen þu hine slowe.",
  "2174": "and al his ferde þe he brohte to þan eærde;",
  "2175": "Ah wel ich hit ileuen. þat we þe sunden l[o]ðe;",
  "2176": "þat þu þi þanc al for-hele. wih þine hired-monnen;",
  "2177": "Ah for nauer nare teonen. nulle we þe trukien;",
  "2178": "neuer ane siðen. bi ure quike liuen.",
  "2179": "And fær bi ure ræden; & mid þe þu læden.",
  "2180": "tweolue of þine witiȝen; of þine wisuste monnen.",
  "2181": "& fær forh nu to-niht; in-to Norewaieȝe forh-riht.",
  "2182": "to Alfinge kinge; þu bist him cume deore;",
  "2183": "& gret þu londes king. and al his leode.",
  "2184": "Þe king haueð ane dohter; þe him is swuþe dure.",
  "2185": "Bide heo to þire bi-houe; to habben to are quene.",
  "2186": "Þenne he sið þe swa hende cniht he þe ȝeueð [heo] forð-riht.",
  "2187": "Seoððen ȝern to þan kinge; þat he þe læne ferde.",
  "2188": "to lede to þine londe to balden þine leoden;",
  "2189": "Bide auer-ælcne cniht. þet þu þer bi-ȝeten miht",
  "2190": "for seluere and for gold; cume mid þe to þisse londe.",
  "2191": "& we sullen þe wile; bi-witen þine riche.",
  "2192": "Derneliche þu scalt don þeos ilka deda;",
  "2193": "þat hit nute Belin þe is þin aȝene broðer.",
  "2194": "Ah fær swiðe & cum raðe; for þus we þe rade[ð].",
  "2195": "Þenne þu cumes faren ham; we swulle[ð] beon al fuse.",
  "2196": "mid mochelen ure ferde; to færen ȝeon þan eærde.",
  "2197": "to o-wreken þe uppon Beline; þe þe bismar haue[ð] idon.",
  "2198": "Þus spec Malgod swike he wes ful god;",
  "2199": "Þe oðere him radden al swa. þer-fore hem wroþe wide wa.",
  "2200": "Þa Brennes hauede ihirde; his hirde-manne lare.",
  "2201": "þa gladede is mod; þe rad him þuhte swiðe god.",
  "2202": "& seide hem þis answare; After eore rade ich wulle færen.",
  "2203": "He greiðede his cnihtes; & feorh færde bi niht%tes.",
  "2204": "swa longe þat he bi-com; to Ælfinge kinge.",
  "2205": "Þonne king heo igrette; & his gumen alle.",
  "2206": "and þe king him answerede; swiðeliche fæire.",
  "2207": "Þa spec Brennes; & his ærnde a-bed.",
  "2208": "he ȝirnde þeos kinges dohter; to habben to are quene.",
  "2209": "& þe king him ȝette; al þat he ȝirnde.",
  "2210": "gold & gærsume. feoh & færde.",
  "2211": "Þa wes Brennes swiðe bald; on heorte he wes bliðe.",
  "2212": "þat mæiden he weddede; & nom heo to his bedde.",
  "2213": "Seoueniht he wes þære; hit þutte him seoue ȝere.",
  "2214": "ær he aȝen come; to fæhten wih his broðer.",
  "2215": "Of witten heo weoren amadde; [þ]e him swa rædden.",
  "2216": "Brennes wes in Norwæye; Belin in þisse londe.",
  "2217": "Belin ihærde sugge; þurh summe sæg treowe.",
  "2218": "of his broðer wifðinge; and for wulche þinge.",
  "2219": "& for wulchere neode; he to Norwæiȝe færde.",
  "2220": "Belin hine bi-þohte; of swulchere dede.",
  "2221": "& þas worde seide; þe sæg wes itreouwe.",
  "2222": "Wa wurðe a þon broðer; þe bi-swikeð þene oðer.",
  "2223": "Whær beo ȝe mine cnihtes; whar beo ȝe mine kempen.",
  "2224": "whar beo ȝe mine leoue men; nu we scullen liðen.",
  "2225": "Heo ferden to Humber-londe; þer weoren castles stronge.",
  "2226": "Þe castles heo nomen alle; & strangede þe walles.",
  "2227": "He lette blauwen bemen; and nam al þa burhwes.",
  "2228": "þa weoren on his broðer londe; þe he hafde an heonde.",
  "2229": "He dude þer-inne mæte inoh; & wepmen unifoh.",
  "2230": "þat me mihte heom walden; wih Brennes an-walde.",
  "2231": "His cnihtes mid ((him))-seoluen; to þare sæ færden.",
  "2232": "þar laien bi þan brimme; and bisilichen hit wisten.",
  "2233": "Brennes wes in Norweȝe; and noht her-of nuste.",
  "2234": "he wende þat his broðer; nuste noht of his fære.",
  "2235": "Leaf he nom at Ælfing. þe wes Norweine king.",
  "2236": "& he him ȝef answere; A mote þu wel færen.",
  "2237": "& Delgan mi dohter; þe me is swþe deore.",
  "2238": "Þis under-stod þe ȝeonge quene; faren þat heo scolde.",
  "2239": "heo hauede enne leoue-mon; þa heo swuþe ileoued hæfde.",
  "2240": "þene king of Denemark; þe leof hire weis on mode.",
  "2241": "He wes swiðe god cniht; Godlæc he hahte;",
  "2242": "Þa sende Dalgan. þa quene in-to Denemarke;",
  "2243": "& guðde Godlacke; þa wes hire gome deore;",
  "2244": "stille boc-runen. heo senden him to ræden;",
  "2245": "& seiden him þat Brennes. a king of Britaine;",
  "2246": "hauede heo biwedded. & ihaued heo to bedde;",
  "2247": "al hire vnðonkes. þerfore hire wes uneðe;",
  "2248": "and heo he wolden læiden; to-ward his leoden.",
  "2249": "næuede heo bute þreo nihte feorst; faren þat heo scolde.",
  "2250": "Sone hit mæi ilimpen; þanne ihc hunnen liðe.",
  "2251": "þah þu habben blisse; and grið; ne speke ich þe nauere-more wið.",
  "2252": "and ihc sende þe gretinge; of mine gold ringe.",
  "2253": "Þ((a)) Godlac isæh þis; wa him wes ful iwis.",
  "2254": "Stille he wes iswoȝen; on his kine-stole.",
  "2255": "Me warp on his nebbe. cold welle-watere.",
  "2256": "Þa þe king wes a-waht; he wes swuþe idraht.",
  "2257": "he seide forð-rihtes; Whar beoð mine cnihtes.",
  "2258": "Fare we swiðe to þare sæ; sele mine dranches.",
  "2259": "Godlac king on ueste; mid gud-fulle folke.",
  "2260": "to þere sæ wenden; scipen þer heo funden.",
  "2261": "makede muchul sæ-flot; and ferden mid streme.",
  "2262": "to-ȝenes þare hauene; þer Brennes from halde.",
  "2263": "Þa Brennes com i wide sæ; he i-mette his wiðer-iwinne.",
  "2264": "scip ærne to-ȝen scip; þa hit al towonde to scifren.",
  "2265": "horn a-ȝen horne; halde þe wacre.",
  "2266": "Þer wes moni breoste; mid brade spere i-þurlud.",
  "2267": "helmes þe[r] gullen; beornes þer fullen.",
  "2268": "balluw þer wes riue; Brennes flæh bliue.",
  "2269": "& Godlac hæld æfter; monie scipen he þer cahte.",
  "2270": "He i-seh a scip þar hit lað; sulkene wes þat seil-clæð;",
  "2271": "he clupede to his dringes: Nu forh nu niðinges.",
  "2272": "Þet is þere quene scip: þe us bi-foren queccheð.",
  "2273": "Halde[ð] alle þer-to; and ȝif ȝe hit mawen ifon;",
  "2274": "æuere-mare ich æu leouie. þa wile þa ich l((i))ouie;",
  "2275": "Mid strengðe heo halden to schipen; & þa quene heo igripen.",
  "2276": "Godlac sloh þa scip-gumen; & alle heo nom þat garsume.",
  "2277": "and ladde þa quene Delgan; toward Denemarke anan.",
  "2278": "He þoðte heo to habben; to his awere bihoue.",
  "2279": "& oðer weis hit sæht;",
  "2280": "Godlac forh geinde; glad he wes on heorte.",
  "2281": "he þohte to habben Delgan; to quene of Dene-marke.",
  "2282": "ah him com muchel lætting; swa him wes alre laðest.",
  "2283": "Æft aras a ladlich weder; þeostrede þa wolcne.",
  "2284": "þe wind com on weðere; and þa sæ he wraðede.",
  "2285": "vðen þer urnen; al-se [t]unes þer burnen.",
  "2286": "rapes þer braken; b[a]lu wes fulle riue.",
  "2287": "Scipen þer sunken;",
  "2288": "þer þreo & fifti scipen. feollen to grunde;",
  "2289": "in þa teonfulle sæ. torneden sæiles;",
  "2290": "Godlac hauede a god scip. ne gomede him to-wiht;",
  "2291": "he hine bi-ðohte; weht he don mihten.",
  "2292": "He igrap ane wi-æxe; muchele and swiðe scærpe.",
  "2293": "he for-heow þænne mæst; a-two riht amidden.",
  "2294": "he lette seil and þane meæst; liðen mid vðen.",
  "2295": "Þus seide Goðlac; sære him gromede.",
  "2296": "Æuer-ælc æhte mon: help þat we libben.",
  "2297": "Þat we comen to londe; ne recche we on wulche leoden.",
  "2298": "Heo ferden mid þon wedere; nusten heo nauere whudere.",
  "2299": "vnder fif dawene ȝeong; heo comen to þisse londe.",
  "2300": "Comen þes kinges cnihtes; þe þæ sæ wusten.",
  "2301": "and nomen Godlac þene king; & Delgan þæ quene.",
  "2302": "Heo seiden heom enne strongne ræd; Nu ȝe beon alle dead.",
  "2303": "ah ȝef ȝe wullen us seuggen; ȝet ȝe mawen libben.",
  "2304": "whonene ȝe beð icumene; & whet ȝe her sohten.",
  "2305": "Godlac answerede; mid godlichen worden.",
  "2306": "We beoh sæ-werie men; and we wullet soð sucgen.",
  "2307": "ah nuten næuere þæs gumen; in-to whuche londe heo beoð icume.",
  "2308": "ne þas strond we ne cnoweð; þe we isoht habbeð.",
  "2309": "þis lon ne þas leoden; ne wha her lauerd is.",
  "2310": "ne we nuten na þe ma; þat we ne speken wit ure ifæn.",
  "2311": "Ah ich eow bidde leoue men; leddeð us to þæn kinge.",
  "2312": "& ich him wulle suggen; of blissen and of sorwen.",
  "2313": "And þa cnihtes heom lædden; to heore leod-kinge.",
  "2314": "Godlac & [þa] quene; heore æhte & his iferen.",
  "2315": "& seiden him þat he wes i Brutaine; i Belin kinges londe.",
  "2316": "Sone swa he to þan king com; wisliche he clupede him an.",
  "2317": "Hail wurh þu Belin king; Brennes is þi broðer.",
  "2318": "& ich hatte Godlac; gumenen ich wes lauerd.",
  "2319": "Denemarkene king; þeos wif-man hatte Delcan.",
  "2320": "Brennes com to Norhweie; to Ælfinge kinge.",
  "2321": "Þe king him ȝef Delcan; þe ȝare wes mi leoue-mon.",
  "2322": "Sonden com%men bi-twenen; þe soðe word me seiden.",
  "2323": "whennen Bre[n]nes wolde liðen; & mine leoue-mon leden.",
  "2324": "To-ȝenes ich him ferde; mid feowerti scipen gode.",
  "2325": "and mid al swa fele cnihtes; swa þa scipen beren mihten.",
  "2326": "& ich wulle suggen þe an wunder; he haueden scipen seouen hundred.",
  "2327": "And ich bigon strong fæht; and Brennes to flenne.",
  "2328": "his men ich awelde; & monie ich aquelde.",
  "2329": "and þer ich nom Delga[n]; þe ær wes mi leoue-mon.",
  "2330": "& ich sugge þe to soðe; þat ȝet leoueð þi broðer.",
  "2331": "for he hald to þen londe; & wel com to hauene.",
  "2332": "And ich isæh þare quene scip; quecchen mid vðen.",
  "2333": "& ich ferden þer-æfter; and bi-wan hit mid fæhte.",
  "2334": "Þa wes ich bliðe; on mine quike liue.",
  "2335": "Þa ich wes i wide sæ; wiðer com to-ȝenes.",
  "2336": "þet weder wes swa wilde; & þa sæ wrædde.",
  "2337": "and draf me to þisse londe; in-to þire leode.",
  "2338": "A[nd] me do þine milce; for þu eart mihti ouer me.",
  "2339": "Þe king heom lette halden; in swiðe feire benden.",
  "2340": "in ane stronge castle; þer he heom wel bi-wiste.",
  "2341": "Nes hit buten feower wiken; þat þas [þ]inge ifaren weoren.",
  "2342": "cam Brennes riden; in-to Scotte-londe.",
  "2343": "mid feower hundred schipen; folc þer wes fæie.",
  "2344": "He sende his boden: to Belin his broðer.",
  "2345": "& bad hine quic-liche; aȝeuen him his quene.",
  "2346": "& þane kinge Gudlac: þe his gumen hauede a-falled.",
  "2347": "& ȝef he hit nolle him sal beon þa wurse;",
  "2348": "In his londen ich wulle gon; & slæn al þat ich finde;",
  "2349": "mid fehte & mid fure; þis feoreward ich him halde.",
  "2350": "bute he me wullen ȝeuen. þat ich him to-ȝeurne;",
  "2351": "& mi londe rume; & fare to his riche.",
  "2352": "and aȝeue me mine burȝes; & mine buri gode.",
  "2353": "castles and toures; þe he me halt a teonen.",
  "2354": "Forð ferde þas sonde; to Belin king;",
  "2355": "& seide him þeos ibeod. from Brenne his broðer;",
  "2356": "& Belin him warde al þat he ȝernde",
  "2357": "þat ne sulde he nauere ibiden. þe while þe he mihte riden;",
  "2358": "Þe [sonde] aȝan ferde. & seide hit Brenne;",
  "2359": "Brenne wes swiðe wrað. & bannede is ferde;",
  "2360": "scheldede his scalken. al-se heo to wiȝe solden;",
  "2361": "folkede his cnihtes; al-sa heo scolden fehten.",
  "2362": "Belin an halue; hæiȝede him to-ȝeines.",
  "2363": "Muchel æie wes þære; vnder þan wude of Kalatere.",
  "2364": "þer heo heom imetten; & vuele hem igretten.",
  "2365": "To-gædere heo comen; heo graneden sone.",
  "2366": "feondliche heo feohten; bi þeosende heo fellen.",
  "2367": "Swiðe faht Belin king; swa duden his B((r))uttes.",
  "2368": "heo weoren swiðe ohte men; þat æðel heo bi-wunnen.",
  "2369": "Brennes heom from bæh; and mid his folke he fleh.",
  "2370": "al to-ward þare sæ; mid muchele vn-sælðe.",
  "2371": "& Belin heom æfter; & heo adun leide.",
  "2372": "sixti þusende; he leide to þen gronde.",
  "2373": "A schip funde Brennes; bi þon brimme stonden.",
  "2374": "he bicom þer-inne; mid his twelf monnen.",
  "2375": "ne leædde he na ma isunde; of alle his monnen.",
  "2376": "Ouer sæ he ferden; in toward France.",
  "2377": "and þeo for-wundede men; wende into holte.",
  "2378": "Þa al þis wes ifarren; & Brennes wes awæi i-floȝen.",
  "2379": "Belin in Euerewic; huld eorlene husting.",
  "2380": "he bed þat his riche men; rihtne read radden.",
  "2381": "whet him weore to donne; bi þon ilke monne.",
  "2382": "& bi Godlac kinge; þe [he] huold i bende.",
  "2383": "For Gudlac him sende word. bi ane wise monne;",
  "2384": "þat if he him wold leoðien. of laðe his benden;",
  "2385": "þat he wolde his mon beon. mid alle his mon-ueorde;",
  "2386": "& he him wolde ȝeuen al þat gold. þe he haueden i Denemark lond.",
  "2387": "& ælcche ȝere him senden; þreo þusund punden.",
  "2388": "her-to him wolden finden. ȝisel of his gilde;",
  "2389": "wih þon þe he lette. sckere. hine & his ifere;",
  "2390": "& his leoue-men swa deore. to Denemark leoden;",
  "2391": "Belin king him ȝette. þat forward þat he ȝerde;",
  "2392": "and freoliche hine lette faren. and alle his iueren;",
  "2393": "Belin hauede þeo ȝeseles. & þa ȝeuen gode;",
  "2394": "& his mon-ræidene. mid monschipe biw[u]nnen;",
  "2395": "& Gudlac ledde forh. þa wif-mon swiðe fæire;",
  "2396": "& he heo bohte swiðe deore. bruken he heo þohte",
  "2397": "Belin huld þas riche; wel feole ȝere.",
  "2398": "& he swiðe freolic; al his folc he ladde.",
  "2399": "he makede swiðe god grið; his gumen hit wel heolden.",
  "2400": "Þa weoren i þissere leode; laȝen swiðe gode.",
  "2401": "& al leouede þeone king; þe quic wes an londe.",
  "2402": "Þa hauede Belin an heond; al Brutteines lond.",
  "2403": "he ferde ȝeond al. & lawen sette;",
  "2404": "he scawede þa wuodes. & þa wildernes;",
  "2405": "meduwen. and mores; & þa hæȝe muntes.",
  "2406": "burwes and tunes; & al hit ȝeorne bi-hold.",
  "2407": "Þe king hine bi-ðohte; whet he don mihte.",
  "2408": "He bi-gon ane stræte; muchele & swiðe græte.",
  "2409": "feiȝer & swiðe long; þurhut al þis kinelond.",
  "2410": "& þe king and his folc; Fosse heo clupeden.",
  "2411": "Heo lið hut of Toteneis. a þet cume to Catenes;",
  "2412": "Toteneis is in Cornwale. Cateneis in Scot-dale;",
  "2413": "An-oðer stret. he makede swiðe hendi; from Suð-hamtone to Seint Deuwi.",
  "2414": "Seo[ð]ðe he makede þe þridde; þe kærf þis lond amidde.",
  "2415": "Þa þeos stræt weoren idon; þa leide þa king heom laȝen on;",
  "2416": "þat wha-swa i þen stræten breken grið; þe king him wolde bi-nimen his lif.",
  "2417": "ah wha-swa oðerne imette þer; fæire hine igrætte.",
  "2418": "Þis weoren þeos kinges strætte; þe ich i-kenned habbe.",
  "2419": "I Frænce wes Brennes; þe wes þeos kinges broðer;",
  "2420": "on his heorte he hauede grome. on his mode muchele scome;",
  "2421": "þat he hæuede iloren his kinelond. and his quene þe he leouede;",
  "2422": "& him swiðe scomede. þat he swa i-scend wes;",
  "2423": "He wunede inne France. mid his tweolfe i-feren;",
  "2424": "he herde þon king; & wel him iquemde.",
  "2425": "& al þa Frensce leoden; swiðe heo ((loueden)) Brenne.",
  "2426": "for Brennes bi-ȝet muchel feoh; & feire hit dælde.",
  "2427": "Nes he noht. ȝælpinde. ah he wes ȝeue-custi;",
  "2428": "he wes þer swiðe oht mon. & æðele weore hid deden;",
  "2429": "& him þer ofte wel ilomp. þer-fore he wes þe leofere;",
  "2430": "þa he wes þere. wel cuð; & ouer-al i-cnawen.",
  "2431": "& þe king hine leouede; & al his leoden.",
  "2432": "Þa nom he his iferen; & bi-sohte þeos folkes king;",
  "2433": "þat he him sculde fulste. mid his gode folke;",
  "2434": "his lond to biȝetene. of Belin his breoðer;",
  "2435": "Þe king him bi-hette. and wel hit him ȝette;",
  "2436": "Þa bead he leaue. & he furðer lað;",
  "2437": "to Seguine Duc. þe lauerd wes of Burguine;",
  "2438": "& of þen Brutlonde; þe is bi-ȝeonde sæ-stronde.",
  "2439": "Feire he igrette þeone duc; þa he his grið sohte.",
  "2440": "he seide þat he him wolden hæren; and halden hine for herra.",
  "2441": "leofliche him buwen. & halden hine for lauerd;",
  "2442": "Þe duc þer-fore fain wes. & hine fæire on-feng.",
  "2443": "Brennes wes swiðe hende; his hap wes þe betere.",
  "2444": "Brennes cuðe on hundes; Brennes cuðe an hauekes.",
  "2445": "he cuðe mid his honden; hanlie þa harpe.",
  "2446": "þurh his hænde-craftes; hired-men hine leouede.",
  "2447": "& his lauerd alse wilcume; swa he weoren his aȝene sune.",
  "2448": "Þe duc hauede æne dohter; þe him wes swiþe deore.",
  "2449": "ah he neuede nenne sune; þer-fore he wes sari.",
  "2450": "Þe duc bi-sæh a Brenne; þe hauede bodi hende.",
  "2451": "& him to seide; mid sohfeste huȝe;",
  "2452": "Brennes þu ært hende. & þu ært hæh iboren;",
  "2453": "& þu eært cniht swiðe god; & þu eært me iqueme.",
  "2454": "Þu come ouer streme. þu eart kinges istreon%ne;",
  "2455": "þu eært me swiðe iliðe. & ich þe leouie swiðe;",
  "2456": "Al þat ich þe bi-hate. ich hit þe wulle halden;",
  "2457": "ich wulle ȝeuen þe mine dohter. þa me is swiðe deore;",
  "2458": "& æfter mine dæie. al mi drihliche lond;",
  "2459": "for wel hit luuieð. alle mine burnes;",
  "2460": "þat hit þus beo idon. and þat þu þis vnder-fon;",
  "2461": "Þa answerede Brennes. mid beienliche worden;",
  "2462": "Ich hit þankie þe. & alle þine þeode;",
  "2463": "for eouwer muchele wurhchipe. wel þat ȝe me vnnen;",
  "2464": "Al þis wes idon. alse þe duc demde;",
  "2465": "Blisse was on hirede. þeo Brennes þis mæide nom.",
  "2466": "mid muchelere wurhschipe; he wunede mid þan ducke.",
  "2467": "Þa þat forme ȝer; wharð forð igan.",
  "2468": "þa wes þe duc dead; and Brennes hauede his duweðe.",
  "2469": "al þon folk he wes leof; ase heore aȝene lif.",
  "2470": "for he heold swiðe god grið; & glæd wes wið his monnen.",
  "2471": "He hauede swiðe muc%chel lond; þat al stod an his hond.",
  "2472": "and he hæfde a swiðe god wif; & he heo leouede alse his lif.",
  "2473": "Wið-innen a lut ȝeren; Brennes hine bi-ðohte.",
  "2474": "an his broðer Belin; þe his lond bi-nom him.",
  "2475": "He sende his sonde; ȝeond Burguine londe.",
  "2476": "Þe ferde wes swa muchel; þat heo wes vnimete.",
  "2477": "In-to Normandie he com; and þer he þa sæ nom.",
  "2478": "& he ferde mid sunde; in-to þisse londe.",
  "2479": "Brennes bæh a þat lond; mid his leode-ferde.",
  "2480": "Sonde com to Belin; þa him soð sæide.",
  "2481": "þat Brennes his broðer; hefde isoht his riche.",
  "2482": "mid vnimete ferde; icom%men to his eærde.",
  "2483": "Belin lette beoden; ȝeond al his londe.",
  "2484": "and bæd al þa kempen; þe wið-inne sæ wuneden;",
  "2485": "þat heo comen to his neode. to driuen vt þa vnleoden;",
  "2486": "Ȝeærwe wes þat ferde; & forð-war[d] ifusede.",
  "2487": "heo comen swa næh; þere twam ferden.",
  "2488": "Þa ȝet leouede þa ælde quene; a wifmon wis and kene.",
  "2489": "heo wes ihaten Tonuenne; ho iber Belin.",
  "2490": "and þat heo wel cudde.",
  "2491": "Heo nom hire on anne curtel. þe wes swiðe to-toren;",
  "2492": "hire hem heo up i-tæh. hire cneon he wes swiðe neh;",
  "2493": "Heo eode on hire bare foten. al heo hit dude for gode;",
  "2494": "Heo com to þere ferde; þe icumen wes to þissere eærde;",
  "2495": "heo axede æfter Brenne; þer he wes bi ferde.",
  "2496": "þer he hine wepnede; alse he to fihte þeohte.",
  "2497": "& alle his burnes; duden on heore burnen.",
  "2498": "Swa leonge me hi[r]e tahte; þat heo him to com.",
  "2499": "Vfenen heo him orn; bi-twixen hire ærmes heo hine nom.",
  "2500": "ofte heo hine clupte. & ofte heo hine custe;",
  "2501": "A whet wult þu Brenne. Whet wult þu balwe menge.",
  "2502": "Ȝif þu s[lea]st þine broðer; ne bistz þu neuer oðer.",
  "2503": "Ne beon ȝit bute tweien; mine sunen ȝit be beien.",
  "2504": "Biðenc o ðire mon-schipe; bi-ð[e]nc o ðire moder.",
  "2505": "bi-ðenc a mire lare; Þu eært mi bærn deore.",
  "2506": "Loka her þa tittes; þat þu suke mid þine lippes.",
  "2507": "Lou war hire þa wifmon; þa þe a ðas weoreld i-bær.",
  "2508": "Leo wær here þa wombe; þe þu læie inne swa longe.",
  "2509": "Leo war here þa ilke likame; Ne do þu me neuere þane scome.",
  "2510": "þat ich for þine þinge; mid sæxe me of-stinge.",
  "2511": "Nu hit is vmbe seoue ȝere; þat þu weren here.",
  "2512": "and al forewarde þu breke; toward þine breoðer;",
  "2513": "Þu weore his mon bi-cumen; and he þe leouede also his sone.",
  "2514": "Aðes þu him swore; swiken þat þu noldest.",
  "2515": "Þu hauest woh & [he] haue[ð] riht; þat is þe swiþe muchel pliht.",
  "2516": "& ouer sæ þu liðe; al buten læue.",
  "2517": "to Alfinge kinge; & nome his dohter ȝeonge.",
  "2518": "Swa þu woldest mid ferde; faren to þissen eærde.",
  "2519": "and don þe seoluen bisemar; fehten wit þine broðer.",
  "2520": "ȝif Denemarkene king idrecched þe neuede;",
  "2521": "& suððen þu come. and herm her iuore;",
  "2522": "& æf[t] wendest ouer sæ. & nu þu ært sel icumen;",
  "2523": "Nu þu eært londes weldent. & us scal beon þe wurse;",
  "2524": "Mid uncuðe mannen. þu wlt þi cun quelle;",
  "2525": "Ne sculde na cniht. hærȝien; þær he hauede ha[m]es iwald;",
  "2526": "no eæf[t] on his cuhðe. qued-schipe wurchen;",
  "2527": "Ah leoue sune Brennes. bei þi starke þonc.",
  "2528": "leie a-dun þin hære-scrud; & þinne rede sceld.",
  "2529": "and þi sper longe; & þi swerd stronge.",
  "2530": "and ilef þire moder; & leoue þinne broðer.",
  "2531": "Vrnen ire teares; ouer hire leores.",
  "2532": "Brennes þat isæh; & sorȝeden on his heorte.",
  "2533": "let cliden hi((s)) gare; þat hit grund sohte.",
  "2534": "He scæt his riche sceld; feor ut in þene feld.",
  "2535": "awei he warp his gode breond; & of mid þere burne.",
  "2536": "Brennes and his moder. mildelichen ferden.",
  "2537": "in ænne bradne feld; and Belin him to-ȝen%nes.",
  "2538": "Þa weop þe breoðer; al swa ((dede)) þe oðer.",
  "2539": "Þa spec þe moder; milde mid muðe.",
  "2540": "Ȝit buð mine leoue; sunen; liðeð to-somne.",
  "2541": "& iwurðeð sæhte; and euer on blisse.",
  "2542": "Cusse[ð] and cluppe[ð] cuðie meies;",
  "2543": "Cnihtes ȝit beoð boðe kene. while ich wes quene;",
  "2544": "Nis hit noht un-huhtlic. incker moder inc hateð;",
  "2545": "Þer heo hom custen. þe weren kinges bearn;",
  "2546": "bi-feoren þa twam ferden. freond-scipe makeden;",
  "2547": "Bemen þer bleowen. blisse wes on folke;",
  "2548": "þer weore segge songe. þer were pipen i-magge;",
  "2549": "þer wes swa muchel murehðe. þat ne mihte heo beon na-mare;",
  "2550": "Þus iwerað Brennes. sæht whit his broðer;",
  "2551": "Þa makeden heo ane laðunge. of heore leoue folke;",
  "2552": "þat al comen to Lundene. uppe wite of feowerti punden;",
  "2553": "to þan husting%ge. bi-foren Belin kinge;",
  "2554": "Þa weoren al þas leoden. at Lundene isomed;",
  "2555": "Þer wes Belin þe king. and al his kine-riche.",
  "2556": "Bruttes & Scottes; & moni scone. þein",
  "2557": "Þer wes þe Duc of Burgoine; Brennes ihaten.",
  "2558": "Weoren þa broðerne; bliðe on here mode.",
  "2559": "& al þa twa ferden; of moni ane eærde.",
  "2560": "Þe king%ges nomen to ræde; at riche heore monnen.",
  "2561": "þat heo wolden mid ferde; faren in-to France.",
  "2562": "In France weore læwen; sulkuðe a þan dawen.",
  "2563": "& selcuðe tidende; for þer were feower kinges.",
  "2564": "Belin seide to Brenne; Fare we bliue.",
  "2565": "in tou-warde France; & mid fehte hit biwinnen.",
  "2566": "Heo bleuwen heore bemen; & buden here ferde.",
  "2567": "and to þere sæ wenden; & wel ouer com%men.",
  "2568": "Mid nihen hundred scipene; heo commen in-to hauene.",
  "2569": "heo commen in-to þen lond; [an]d neoðer[ed]en þa leoden.",
  "2570": "Com þa tiðende; to þan feouwer king%gen.",
  "2571": "þat Belin king wes icumen; & þe duc Brenne.",
  "2572": "mid unimete ferde; to bi-winne France;",
  "2573": "To-gadere þe kinges come; & æðes heo sweoren",
  "2574": "þat heo wolde libben to-gadere. oðer liggen;",
  "2575": "& euer-ælc oðer. halden for broðer;",
  "2576": "Mid aðen heo hit bi-hæten. and ful wel hit heolden;",
  "2577": "Heo som%meneden heore ferde. þe wes feond-liche stor;",
  "2578": "& heo ferden bliue. towar[d] Beline;",
  "2579": "Brennes mid his ferde. wes bi-foren Beline;",
  "2580": "To-gædere come þeos kinges. mid heore here-ðringes;",
  "2581": "Ferde whit ferde. feon-liche; feu[ð]ten;",
  "2582": "Scottes & Bruttes. bei[ene] to-gaderes;",
  "2583": "Belin here læuerd. heom biforen wende;",
  "2584": "Brennes bisides. mid his folke of Burguine;",
  "2585": "Heo smiten to-gædere. helmes þere gullen.",
  "2586": "breken brade sperren; bordes þer scænden.",
  "2587": "redde blod scede; rinkas feollen.",
  "2588": "þer wes muchel gristbat; þer wes cumene fæl.",
  "2589": "weoren þa hulles and þa dæles iwriȝen mid þe dæden;",
  "2590": "Belin ibræid up his helm; & clipede to Brennes.",
  "2591": "Ne isihst þu leoue bro[ð]er; heou breoðeð þa Frensce.",
  "2592": "& þa ferde of unker londe; isund ȝet stondet.",
  "2593": "Greiðe we us seoluen; mid grimme oure ræsen.",
  "2594": "& heom on ileggen; mid orde and mid egge.",
  "2595": "Brennes wes swiðe bald; & þis wel bi-leouede.",
  "2596": "Al heo heom slowen; þe heo aneh comen.",
  "2597": "and þas feower kinges; heo leiden to þan grunde.",
  "2598": "Whulc riche mon þer at-fleh; in-to castle he abeh.",
  "2599": "& heo him after ferden; mid spere. & mi[d] swerde.",
  "2600": "Nes þer nan oðer lið; ȝif heo nalden ȝernen grið.",
  "2601": "þene castel heo nomen; hine seulfne and his folke sloȝen.",
  "2602": "Þus heo þurh-eoden; Francene þeode.",
  "2603": "In þan ilca((n)) ȝere; wes Belin kaisere.",
  "2604": "and Brennes his broðer; beiene togaderes.",
  "2605": "for heo hauede France; mid fehte bi-wunnen.",
  "2606": "and alle þa fre londes; þe leien in-to France.",
  "2607": "Þa hauede heo muche riche; irumed to honde.",
  "2608": "þeo speken heo to-gadere; þa sele ibroðeren.",
  "2609": "and seide þat heo wolden; halden hustinge.",
  "2610": "of allen þat l[eo]den þe heore læwen leoueden;",
  "2611": "& of al þan londen; þe stoden on heore heonden.",
  "2612": "and þurh heore alre dome; heo wolden fære to Rome.",
  "2613": "to wreken o þon folke; Remus þene feire.",
  "2614": "þe Romulus his broðer; in Rome of-sloh.",
  "2615": "þer bi-foren fele ȝere; for al þat mon-kun wes þa ȝet þere.",
  "2616": "Al þa kinges þus duden; swa heom-self demmeden.",
  "2617": "heo gadere[de] heore ferde; in Francene eærde.",
  "2618": "Þa þat folc wes icumen; sone heo fusden.",
  "2619": "for þer wes swa mochel folc; & swa vnimete.",
  "2620": "þat a neuere nane walde; ne mihte hit al halde.",
  "2621": "Heo ferden ouer Mungiu; mid muchelen here ferden.",
  "2622": "seo[ð]ðen heo ferden; ful iwis; þer me clipð Munt Senis.",
  "2623": "heo nomen al Taurins and Iuorie; & alle þe burȝewes of Lu[m]bardie.",
  "2624": "Versæus and Pauie; & Cremuinne; Melan. Plæucence & Buluine.",
  "2625": "þet wæter heo ouer-ferden of Taurim; & seo[ð]ðen heo ferden ouer Bardun.",
  "2626": "Tuscan heo habbe[ð] al bi-wunnen; i Salome heo slowe monie þusend monnen.",
  "2627": "Swa heo nehlehte toward Rome; to late heom þuste are heo þer comen",
  "2628": "& þat Romeanisce floc; swiðe wes of-fered.",
  "2629": "for heom comen stronge tidinge; from Belin þon kinge.",
  "2630": "Haueden al þa reuen; þe [w]unede in Rome.",
  "2631": "and alle þa riche gumen; þa Rome burwe walden.",
  "2632": "iloked tweiene eorles; i þon ilka ȝeære.",
  "2633": "þe sculden witen þat lond; & wissien þa leoden.",
  "2634": "& læden here ferde; wher hit neod weore.",
  "2635": "for heore beire nome; ich þe wulle telle.",
  "2636": "þe an hehte Gabius; þe oðer Prosenna.",
  "2637": "Þeos ilke eorles weren kene; ohte men and wel idone.",
  "2638": "and al þat Romanisce folc; ferde bi heore ræde.",
  "2639": "Þeos eorles comen to Rome; to þan red-fulle monen.",
  "2640": "axeden heom ræddes; of swulchere neode.",
  "2641": "wheðer heo boden ferde; whit Belinne to fehten.",
  "2642": "þe heo speken him wit; & seoððe axeden his grið.",
  "2643": "Þa weoren in Rome; wise men on dome.",
  "2644": "and ðohten bi-pechen Belin; mid heore præt-wrenchen.",
  "2645": "Heo nomen heom to ræde; and to som-rune.",
  "2646": "þat noht heo nolden fehten; no heore ferd lea[d]e.",
  "2647": "Ah we wullet gan a leoðe; and leoue we wulle[ð] wurchen.",
  "2648": "we wulle[ð] setten heom an hond; al þis Romanisce lond.",
  "2649": "& wur[ð]ien heom in leoden; al swa mon lauerd scal.",
  "2650": "ȝeuen heom seluer and gold; and bi-techen heom al þis lond.",
  "2651": "ȝeuen heom garisum; swa heo wulle[ð] kepe.",
  "2652": "vre childre to ȝisle; ȝef heo swa wulleð;",
  "2653": "ælc%ches barunes sune; þe i þissere burh wuneð.",
  "2654": "þeo scullen beon icorne. and swiðe wel iborne.",
  "2655": "childre swiðe hendi; ȝisles feor and twenti.",
  "2656": "& ælche ȝer of golde; ten hundred punde;",
  "2657": "Þa king%ges buh stronge; and of ferrene lond.",
  "2658": "Heo habbeð swa muche folc; swa nes næuer eær on ferde.",
  "2659": "Þe kinges beoð ȝunge; of æhte ȝissinge.",
  "2660": "Sone swa heo ihurden swulch worde; don heo hit wulleð.",
  "2661": "for heo ne mawen bidde mare; buten þat we ȝernen heore ære.",
  "2662": "& ȝif we mawen swa wel don; þat heo þis wullen vnder-fon.",
  "2663": "& bi-leuen oure leoden; and faren to heore londe.",
  "2664": "seoððen we sculleð bi-g[i]nnen; to don ure wille.",
  "2665": "for betere is þat we leosen; leoue oure children.",
  "2666": "þanne we nimen swulne ræd; þat we allen beo deade.",
  "2667": "and al Rome burh; mid fure for-berne[d].",
  "2668": "& al þat liggende lond; þat lið in-to Rome.",
  "2669": "beo al bi-ræiued; þe nu stonde[ð] riche.",
  "2670": "For ȝif hit wulle[ð] Teruagant; þe [i]s oure god of þisse lond.",
  "2671": "her-mid we sculle[ð] heom bi-charren; & seo[ð]ðen heom amarren.",
  "2672": "þat ne sculle[ð] heo nauere isunde; cumen to heore londe.",
  "2673": "Þa seiden heo in halle Þisne read halde we alle.",
  "2674": "Þeos eorles heom gereden; mid godliche scruden.",
  "2675": "& nomen mid heo[m] cnihtes; swa feole swa heom þuhte.",
  "2676": "ha leopen an heore feire hors; bi-wriȝen mid fæire palle.",
  "2677": "Ælc mon nom an honde; ane scale of rede golde.",
  "2678": "Feouwer daies fulle; forð-ward heo wenden.",
  "2679": "þat heo comen to þon eærde; þer Belin wes mid his ferde.",
  "2680": "& Brennes his bro[ð]er; beiene to-somne.",
  "2681": "Heo axeden aðelinges; wer leye þa kinges.",
  "2682": "Me heo[m] tahte þa feldes; þer weoren þare kingene tæld%des.",
  "2683": "Heo ferden bi-liue; þat þider heo comen liðe.",
  "2684": "Heom þuhte muchel ferlich; of al þeon folke;",
  "2685": "wher hit al i-numen weore; þat heo iseiȝen þere.",
  "2686": "Heo iseiȝen Belin king; buȝen ut of telde.",
  "2687": "& heo lihten adun; & leofliche on [cneow]en",
  "2688": "forn at þan kinge. heo fullen to folde;",
  "2689": "Læuerd þine ære. for þu ært leodene king;",
  "2690": "We þe aȝeueð Rome; & al þa riche.",
  "2691": "& al þa londes; þe ligge[ð] in-to Rome.",
  "2692": "& alle þe madmes; þat we on horde habbe[ð].",
  "2693": "& swa muchel garsum%me; swa þine gumen kepeð.",
  "2694": "& æðes we sulle[ð] þe swerien; þat we þe nulle[ð] swiken.",
  "2695": "uppen ure godd wel idon. þe is icliped Dagon;",
  "2696": "We swullen þine men bi-comen. & þine mon-scipe heien;",
  "2697": "mid allen oure mihten. daies and nihtes;",
  "2698": "and we þe wulle[ð] bi-techen. ut of þissere riche;",
  "2699": "feur and twenti ȝunge. riche monne childere;",
  "2700": "þe scullen beon alle icorne. and swiðe heiȝe iborne;",
  "2701": "We scullen of þissere þeode. cumen to þire neode.",
  "2702": "and whuder þu hatest; for þu ært ure hærre.",
  "2703": "& to swulche forward; we beoð hidere isende.",
  "2704": "& we biddeð þine ære; nu & auere-mare.",
  "2705": "Þe king wes stille; & þa swiken speken ille.",
  "2706": "he weonden þat hit weoren soð; þat heo iseid haueden.",
  "2707": "ah al heo þohten oðer; to slæn Belin king & his broðer.",
  "2708": "Þeo hit up bræc; hit wes god þat he spec.",
  "2709": "Wel ȝe me bi-hatet; halde ȝeif ȝe wulleð.",
  "2710": "eow swal beon þe betere;",
  "2711": "To swuche forewarde. fon ich hit wulle",
  "2712": "& ȝe scullen of me halden; and habben me for harre.",
  "2713": "& habben freoliche eoure lond; & we freond iwurðen.",
  "2714": "To-daie a seouen-nihte; bringeð me her rihtte.",
  "2715": "gold & gersume; ȝeoue and eower ȝisles.",
  "2716": "& cumen her on fore; þe hæxete of Rome.",
  "2717": "& swerie me æðes; þat æð heom scel iwurðen.",
  "2718": "& bi-cumen nu mine men; & mine monscipe hæien.",
  "2719": "& ȝif ȝe þis nulleð; alle ich ȝeow aquelle.",
  "2720": "Ah swiðe ham rideð; leou wer here ich eow abide.",
  "2721": "Ȝif ȝe spekeð mid rihte; comeð to-dæi a seouen-nihte.",
  "2722": "and ȝif ȝe spekeð wowe. bi-læuet inne Rome;",
  "2723": "& ((ich)) eou wullen to faren. & bringen eou sorwen an kare.",
  "2724": "Þeos swiken gunnen ride; ham into Rome.",
  "2725": "& ȝarekeden heore ȝeouen; & alle heore ȝisles.",
  "2726": "& to heore dæie brohten; to Beline kinge.",
  "2727": "& he heom faire vnder-feng; and freond-scipe bi-hehte.",
  "2728": "Ȝisles heo him ȝeouen sone; & his men bicome.",
  "2729": "and he mid þan ilke foreward; fusde eft aȝenward.",
  "2730": "& þa swiken sone ferden to Rome;",
  "2731": "Belin & Brenne beie to-so[m]ne.",
  "2732": "nomen heom to ræde; & to som-rune.",
  "2733": "þat heo wolden liðen; þurh-out Lumbardie.",
  "2734": "and faren to Alemainne; & þa aðelene bi-winnen.",
  "2735": "Þa Almainnisce men weoren; of here cume warre.",
  "2736": "& heo gadere[den] heom to-ȝeines; strongliche ferden.",
  "2737": "of alle þeon londe; þon keiser hæfde an honde.",
  "2738": "& þa Romanisce men; ful ȝære hit iseȝen.",
  "2739": "þat Belin & Brennes. beiene weoren ifarenne.",
  "2740": "Heo ȝærkeden ræhðen. twa þusend rideres.",
  "2741": "and swiðe an hiȝende; senden heom efter.",
  "2742": "Heo letten forð bi-siden; an-oþer folc riden.",
  "2743": "ten þusend kempen; alle icudde.",
  "2744": "þat heo bi-foren comen; þan kaiser to helpe.",
  "2745": "þe wolde aȝen king Belin; feht ihalden.",
  "2746": "& þat Romanisce floc; riden heom bihinden.",
  "2747": "Heo þohten heom beon on-fest; þer þe hulles weore mest.",
  "2748": "& senden heom arewen; i þon weie narewe.",
  "2749": "s[lea]n heore lauerd Belin; & his broðer mid him.",
  "2750": "Heo forȝeten here ȝisles; & þat grið þat heo ȝurden.",
  "2751": "æðes and þa treuþen; þer-fore heo hauede teonen.",
  "2752": "Belin & his broðer; beien weoren warre.",
  "2753": "of þon swike-dome; þe heom com of Rome.",
  "2754": "þa haueden heo þa mære æie; of þan Alemainnisce kaisere.",
  "2755": "Þa speken heo mid ræde; for heo haueden neode.",
  "2756": "þat Brennes & his fer((de)) aȝen faren sculde.",
  "2757": "fehten wih þat Romanisce folc; & fellen ȝef heo mihten.",
  "2758": "& Belin bæh ouer mu[n]t; mid muclen his strengðe.",
  "2759": "to feahten wið þon keisere; & wih þon Alemainisce here.",
  "2760": "fondien on fehte; ȝif he hine ouer-cumen mæhte;",
  "2761": "& wheðer heore of þen broðeren. þe ærht his fæht ouer-come;",
  "2762": "come on-ȝean sonen. to helpen þon oðer;",
  "2763": "Þe folc of Burguine. ferde aȝan mid Brenne;",
  "2764": "of France and Peitou. sworen him & plicten;",
  "2765": "of þan Maine & of þan Turuine. treuliche him hærden;",
  "2766": "of Normandie & of Flaundres. freoliche him fulsten;",
  "2767": "& of Lohærenne; heo liðe to mid strengðe.",
  "2768": "& þat folc of Ca[s]cuine; þe noht nælden griðien.",
  "2769": "& folc of fele leode; þe liðe forð mid Brennen.",
  "2770": "to þan Romanisce men; þe heom æfter uoren.",
  "2771": "Brenne and his folc; heom to comen.",
  "2772": "Anan swa heo iseiȝen; Brennes; buȝe heo[m] to-ȝennes.",
  "2773": "swa þat Romainnisce folc; sohte to flæinde.",
  "2774": "& heo heom æfter foren; and monie þer fullen.",
  "2775": "& swiðe monie þer fluwen; & ferden to Rome.",
  "2776": "& Brennes þe riche; softe heom beh æfter.",
  "2777": "mid starkere fore; ferde to-ward Rome.",
  "2778": "and Belin þe aðel king; wes in Alemainne.",
  "2779": "Ferde he hauede inoh; muchel and vni-feie.",
  "2780": "Bruttes & Wailsce; Scottes & Densce.",
  "2781": "þer wes Godlac; þe king; þe god wes to neode.",
  "2782": "Þa iherden tellen; þe ten þusend cnihtes.",
  "2783": "þe weoren icumen; of Rome; þan keisere to fulsten.",
  "2784": "þat Brennes þe riche; ferde touward Rome.",
  "2785": "and summe heore men i-slæȝene; & summe to-driuene;",
  "2786": "nomen heom ræde. þat þeonenen heo wolden riden;",
  "2787": "riht touward Rome. eære Brennes þider come.",
  "2788": "Þat word com to Belinne; of Brennes his broðer.",
  "2789": "heo he hauede itaken on; & al whet he haueden idon.",
  "2790": "And oðer sonde þer com; þe sone him talde.",
  "2791": "þat tweie þusend cnihtes; þe werren i ðon Alemainnesce fehte.",
  "2792": "wolden aȝen sone; faren in-to Rome.",
  "2793": "& al makeden heore faren; alse ha wolden a þare niht faren.",
  "2794": "Belin wes swiðe wis; & warscipe him folweden.",
  "2795": "he hauede monie Alemains; mid agge to-heowen.",
  "2796": "and monie he ledde isunde; mid him ibunden.",
  "2797": "He hauede tweine wisse men; i þon fuhte bi-wunnen.",
  "2798": "þeo cuðe þes londen lawen; and speken whit þon leoden.",
  "2799": "Belin king heom to spæc; & þus heom wið spilede.",
  "2800": "Ihere ȝe cnihtes; whet ich eow wulle cuðen.",
  "2801": "Ic inc habbe beiene; an inne mine benden.",
  "2802": "Ȝif ȝet wulle[ð] after ræde faren; ich [inc] wulle freoiȝen.",
  "2803": "mid gode ræue bi-hon; and makien inc riche.",
  "2804": "faren mid me suluen; & ich inckere freond wurðe.",
  "2805": "ȝif ȝit me wulleð laden; þe cunne þas leoden.",
  "2806": "riht to þan weie. þe ȝit witen ful wel",
  "2807": "þar þis Romanisce folc; forð wulleð riden.",
  "2808": "and we heom sculleð fon on; & heom wi[ð] fahten;",
  "2809": "feollen oure feondes. & faren after Brenne.",
  "2810": "& liðen mid ræde; and Rome bi-liggen.",
  "2811": "and þis [ich] inc bi-seche; þat al we wurðen sele.",
  "2812": "Þa cnihtes weoren wise; & ful ȝere-witele.",
  "2813": "& al ham iwurden; þe Belin heom to-ȝernde.",
  "2814": "and heom ma((r))kede forð; touward Munt-giu heo ferden.",
  "2815": "in-to ane mucele bæche; þa munte bi-halues.",
  "2816": "þer heo forð sculden cumen; þa weoren þa gumen feie.",
  "2817": "Belin wes bi hullen; swiðe-liche stille.",
  "2818": "þa comen liðen; þa weore Rom-leoden.",
  "2819": "Belin heom to leop; bi-foren & bi-hinden.",
  "2820": "Þeo cnihtes weoren vnwepned; þa þe wæne heom wes ȝeueðe.",
  "2821": "heo wenden to beon sikere; þeo Belin heom on sohte.",
  "2822": "Ne nomen heo nonne cniht quic; ah alle heo heom aqualden.",
  "2823": "for nauede Belin nan cnihte; þet he næs þere god kimp%pe.",
  "2824": "ne neauere nenne herd-swein; þat he ne fahte alse þein.",
  "2825": "ne næuer nænne hird-cnaue; þat he nas wod on his laȝe.",
  "2826": "Þat faht bi-gon at mid-niht; & [laste] þat hit wes dæiliht.",
  "2827": "& swa þene dæi longe; heo wenden seo[ð]ðen þa muntes.",
  "2828": "and qualden alle þa ilke; þe aniht weoren atcropene.",
  "2829": "Belin a ðene mærȝen; letten blawen his bemen.",
  "2830": "& beonnede his ferde; hahte forð-rihtes.",
  "2831": "riden þen%ne ilke wæi; þe forð into Rome læi.",
  "2832": "æfter Brenne his bro[ð]er; þe heom bi-foren wes.",
  "2833": "Brennes hit hirde suggen; & his broðer a-bad.",
  "2834": "Forð heo b[u]ȝen beiene; þat heo come to Rome buri.",
  "2835": "Þa burh heo bileien; mid heore leod-ferden.",
  "2836": "Þet folc. þer wið-innen; heom ohtliche wið fehten.",
  "2837": "Belin & Brenne; heo bileien al abeoten.",
  "2838": "and þa oðere hem scuten to; scærpe gares.",
  "2839": "Ofte heo letten grund-hat læd; gliden heom an heore hæfd.",
  "2840": "stockes & stanes; & strales hate.",
  "2841": "and swiðe wel heo wereden. þa walles of Rome;",
  "2842": "Þer fore alle þan cræften; þe heo uten cuð%ðen.",
  "2843": "ne for alle þen fuhte; þe heore ferde makede.",
  "2844": "ne mihten heo Rome-wal; nawiht onwalden.",
  "2845": "ah heo loseden monie þusend; godere monnen.",
  "2846": "& tuwen heom fram þan walle; wa wes heore herten.",
  "2847": "Þe king him bi-ðohten; whet heo don mihten.",
  "2848": "and seiden heom bi-twenen; Leteð comen sonen.",
  "2849": "þa feouwer and twenti children; þe we habbeð to ȝislen.",
  "2850": "and doð up an waritreo; þer-on heo scullen winden.",
  "2851": "& wreken þan siðes; and ure wiðer-i-winnen.",
  "2852": "for ȝet we scullen heom to liðen; swa heom bið ælre læ[ð]est.",
  "2853": "Þe furken. weoren aræred; heo teuwen up þa ȝisles.",
  "2854": "and heom þer hengen; bi-foren heore eldren.",
  "2855": "Wa wes heore faderen; þeo heo i-seiȝen heore beærn. hangen.",
  "2856": "Mid muðen heo seiden; mid aðen heo hit sworen.",
  "2857": "þer-fore hit sculden iwurðen; muchele þa wurse.",
  "2858": "swa þat for deaðe ne for lif; nalden heo nauere makien grið.",
  "2859": "for þat weoren þa richcheste; & þa alre hæhȝeste",
  "2860": "& þa rad-fulleste. þe wuneden in Rome;",
  "2861": "þat bi-foren heore eȝenen. bi-hu((l))den and i-seȝen;",
  "2862": "þat heore bern me on-heng. on heȝe trouwen;",
  "2863": "Þa orles weorne iwende; swiðe for þeonne.",
  "2864": "þe heom wite solden; Gabius and Prosenna into Lumbardie.",
  "2865": "in-to þon leode efter monkunne; þe heom sculden [fulsten].",
  "2866": "to helpene heore monne; aȝen Belinne and Brenne.",
  "2867": "Þa com þer a mon irnen; from þan twam eorlen.",
  "2868": "þe brohte writ-runen; in-to þere burh of Rome.",
  "2869": "þat seide heom to soðe; þat þa eorles comen.",
  "2870": "in þer ilke nihte; mid ten þusend cnihten.",
  "2871": "& mid ferde vnimete; of monnen on foten.",
  "2872": "þe sculden cumen bi-halues; & Belin king aquellen.",
  "2873": "and Brennes his broðer; beiene to-gadere.",
  "2874": "Ȝif ȝe me wulle[ð] ileuen; a-nan swa hit beoð auen.",
  "2875": "sendeð ut cnihtes; & bi-ginneð to fihten.",
  "2876": "ær hit beo mid-niht; ich sugge eow hit soð-riht.",
  "2877": "come[ð] mid heore mannen; Gabius and Prosenna.",
  "2878": "þe sculleð eow wurðliche wreken; on eower [wi]((þer-i))winnen.",
  "2879": "A-nan swa þe dæi wes a-gan; swa heo ȝeten openeden",
  "2880": "letten ut cnihtes; bigunnnen muchele fihtes.",
  "2881": "swa heo fehten al niht; þat hit wes dæi-liht.",
  "2882": "Þa com þer fusen; vnimete ferde.",
  "2883": "Gabius an Prosenna; mid muchele mon-kinne.",
  "2884": "ut of Lumbardie; and liðen touward Brenne.",
  "2885": "& [he] heom faht wið; feondliche swiðe.",
  "2886": "& Belin him resde to. to þan Romanisce folke;",
  "2887": "& heo fusden swiðe. Þe faht wes unimete;",
  "2888": "þer wes ballu riue. Bruttes þer fullen;",
  "2889": "Belin and Brennes. burstes þare hæfden;",
  "2890": "& þa Romanisce men. remden heom uuenen;",
  "2891": "Whet wolde ȝe her niðinges. mid þe Bruttisce kinge;",
  "2892": "wende ȝe mid ginnen. Romen bi-winnen;",
  "2893": "wenden ȝe mid fehten. to fellen uren leoden;",
  "2894": "& beon eow seluen riche. and welden al Rome;",
  "2895": "Ȝe scullen drinken eowre blod; balu eow is ȝeueðe.",
  "2896": "Ȝe beoð ure bernenne bone; þer-fore ȝe sculleð breoðen.",
  "2897": "fallen and ure leoden; swa eow bið alre læðust.",
  "2898": "Belin & Brennes; buȝen heom fram þan fuhte.",
  "2899": "wih-innen are muchele dic; þe heo hæfden ilet dælfen.",
  "2900": "þat heore folc mihten swiðe wel; wunien wið-innen.",
  "2901": "Þer-innen heo speken; þer-inne heo runden.",
  "2902": "ane lutle while; ne leaste hit na-wiht ane mile.",
  "2903": "and þus heo seiden heom bi-twune;",
  "2904": "Ȝif we hennen fareð þus. alle heo wulleð æfter us;",
  "2905": "and ȝif hit swa il[i]mppeð; þat we ham cumen liðen.",
  "2906": "heorten we haueden sare; and ure cun æd-wit auere-mare.",
  "2907": "Ah ga we heom on mid sweorde; for al heo beoð ((for[lorn]e))",
  "2908": "((& ureke ue)) ure wine-mæies.",
  "2909": "for leouere us is here mid manscipe to fallen;",
  "2910": "þanne we heonne i-sunde far%ren. ure frenden to scare;",
  "2911": "Þe while þe heo þus speken. and spileden mid worden;",
  "2912": "wende þa þeodisce men. þat Belin wolden þenne;",
  "2913": "and seiden heom bi-twenen. in þere burh of Rome;",
  "2914": "Nu heo wulleð heonnen. nulleð heo na-mare fehten;",
  "2915": "ah Belin and his broðer. al heo ðo[ð]ten oðer;",
  "2916": "Heo senden ut of Rome. cnihtes wel idone;",
  "2917": "feowerti hundred. to hæȝen ane castele;",
  "2918": "to kepen Belin king and his broðer Brennes.",
  "2919": "and baldeliche whi[ð] fehten;",
  "2920": "and þa oðere of Rome; riden heom bi-hinden.",
  "2921": "and slæn heom bi-twenen; and wreken ore tounen.",
  "2922": "Þe cnihtes weoren on fore; fer ut of Rome.",
  "2923": "Þa hehte Belin. & Brennes his broðer;",
  "2924": "Lihteð of eowre blanken. and stondeð on eowre sconken;",
  "2925": "and kerueð eowre spere longe. & makiet heom scorte; & stronge;",
  "2926": "scradieð eower sceldes. al of þe smal enden;",
  "2927": "and we eow wulleð bi-foren. libben oðer liggen;",
  "2928": "& auer-alc god mon; harde hine sulue.",
  "2929": "for her scullen þe wædlen; alle i-wurðen riche.",
  "2930": "Blawen ore bemen; and banneð ore ferde.",
  "2931": "and maken we of ure uæren; fihtie ferden;",
  "2932": "and on auer-alche hæpe. hertoȝe stæpne.",
  "2933": "þa heom makie balde; and to-gadere halde.",
  "2934": "& wenden to þen walle; on æuer-ælchere halue.",
  "2935": "hiȝe[n]d-liche fo we on; for alle we scullen wel don.",
  "2936": "Þeo blewen heo here bemen; þat heo of Rome hit sculden iheren.",
  "2937": "and heo ut iwenden; ohte kempen.",
  "2938": "Þa i-seȝen heo of Rome; Belin & his bro[ð]ere.",
  "2939": "þa clupeden heo lude; ȝeond þare leoden.",
  "2940": "Nu fleð ure ifan; nu we sculleð heom to gan.",
  "2941": "Mid þe forwarde monnen; ut wenden Prosenna.",
  "2942": "Gabius him com æfter; mid fifti hundred cnihtes.",
  "2943": "mid alle heore wepnen; þe weoren vniwælde.",
  "2944": "Þa oðere weoren swifte; heore wepnen weoren lihte.",
  "2945": "heo leiden to-gadere; & feon-liche fuhten.",
  "2946": "Weoren heo of Rome; alle ridinde.",
  "2947": "þa o[ð]ere a-foten; and fengen heom to-ȝæines.",
  "2948": "and slowen alle heore hors; here hæp wes þe lættere.",
  "2949": "Gabius heo slowe; Prosenna heo nomen.",
  "2950": "heo duden heore wille; of þan Rom-monen.",
  "2951": "alle heo slowen; þat heom aȝen stoden.",
  "2952": "Heo breken þa Rom-walles; on auer-ache halue.",
  "2953": "and binnen heo i-wenden; and þa burh awelden.",
  "2954": "Biwunnen heo Rome; þe riche burh wel idone.",
  "2955": "þer heo funden michel gold; & gærsume uni-mete.",
  "2956": "Heo unbunde þa locun; drowen ut þa baiȝes.",
  "2957": "þa palles & þa purpres; þe iworht weore in Puill",
  "2958": "alle þa maðemes; þe weoren monie kunnes.",
  "2959": "Þer wes moni wrehche; sone iworðen riche.",
  "2960": "al þa seouen nihte; his iwil þar hefde ælc cniht.",
  "2961": "of seoluere and of golde; inoh of þon londe.",
  "2962": "Letten þa kinges; don fæire þinges.",
  "2963": "timbrien þa hallen; bæten þa walles.",
  "2964": "þe þer weoren to-brokene; mid þeon balu fehte.",
  "2965": "Letten heo climben on hæh; cleopien to þon folke",
  "2966": "þat þe kinges heom speken wið. & þer setten heore grið.",
  "2967": "þat ne wurðe na man swa wod; þat of oþere falle his blod.",
  "2968": "ne of his æhte ȝerne; buten he hit ȝeuen him wulle.",
  "2969": "And alle þe flæmen; þe iflowe buð of Rome.",
  "2970": "þe aȝan wulleð cumen; þes kinges grið wilniæn.",
  "2971": "a[nd] bi-cumen þes kinges mon; alse we hit ær cuðden.",
  "2972": "cumen al mid sibben; and her heore lif libben.",
  "2973": "and habben þa ilke læȝen; þe stoden bi heore ældre dæwen.",
  "2974": "And Belin ure hæȝe king; hit bi-tæcheð Brenne.",
  "2975": "þe scæl bi-læuen here; and beon eower kæisere.",
  "2976": "and him-seolf wule liðen; and eower læue habben.",
  "2977": "nen he wule buȝen; in-to Bruttæine.",
  "2978": "Wælle muchel wes þa wop; þæ Belin þeonne wende.",
  "2979": "ah heo weoren ifrouuer[d] sone; for þan riche-dom of Rome.",
  "2980": "Brennes þer boȝede; king of Lumbardie.",
  "2981": "and Belin gon wenden; in-to þisse londe.",
  "2982": "Lette he ȝeond his castles; makie kine-wurðe werkes.",
  "2983": "rihten alle þæ hallen; & stronginen þæ walles.",
  "2984": "bulden þa bures; hæien þa toures.",
  "2985": "and swa þis wunliche lond; mid wurð-scipe wælden.",
  "2986": "& Brennes walde Rome; fulle fiftene ȝere.",
  "2987": "þa endede Brennes; wel wes Romanisce folc þæs.",
  "2988": "Heo seolf nomen heore lond; and heolden on heore hond.",
  "2989": "burh. & heore blissæ; seoððen Brennes wes deæd.",
  "2990": "& Belin i ðisse londe; makede læȝen stronge.",
  "2991": "& laȝen swiðe gode; þe bi his liue stoden.",
  "2992": "Belin ferde to Wales; & anne burh makede.",
  "2993": "he heo makeda æ[ð]ðele; uppen Uske þan wætere.",
  "2994": "Of þon ilke flode. þe king hire nome funde;",
  "2995": "þan king heo wes deore. Kæir Usch. heo næmde;",
  "2996": "and seoððen heo wes ihæten. Kair Lion; ich wullen seggen þe for wan.",
  "2997": "Vmbe feole ȝere; æfter Belinnes forð-fare.",
  "2998": "[herden þe men of Rome of Belinnes deaþe]                                     *",
  "2999": "and seiden heom bi-twenen; While he dude us tuone.",
  "3000": "Nu is þe king iburied; Wrake we us on Bruttes.",
  "3001": "& in-to þan londen we sullen faren; bringen þer sorwen & kare.",
  "3002": "Hider heo gunnen senden; of Romanisce ende.",
  "3003": "feower fer-rædene; þa we clipieð ferden.",
  "3004": "þe weoren on þan ilke dæȝen; legiuns ihaten.",
  "3005": "werren on alche legiun; þus feole leod-kempen.",
  "3006": "six þusend; & six hundred & sixti iferen.",
  "3007": "Þeos comen bi wateren; of weorren heo weoren wise.",
  "3008": "heo duden i þisse londe; alle leode sorwen.",
  "3009": "and auer o þon ende; heom-seoluen weoren isunde.",
  "3010": "& auer-alche wintre; inne Wales heo wuneden.",
  "3011": "Heo iwunne þe burh Kair Uske; and þer-inne heo wuneden.",
  "3012": "a þat her com liðen; ma of heore leoden.",
  "3013": "For ilke legiuns; heo clupeden Kair Usc. Kaer Liun;",
  "3014": "Seo[ð]ðen her com oðer mon-cun; þe heo cleopeden Kaerliun.",
  "3015": "Nu ich þe habben iseid; hu hit is igan. of Kaerliun bi Glom-margan;",
  "3016": "Fo we ȝet to Beline to þan blisfulle kinge.",
  "3017": "þa he hæuede imaked þas burh; & heo inemned Kaer Usc.",
  "3018": "Þa þe burh wes strong and hende; þeo gon he þonnen wenden.",
  "3019": "he wende riht to Lundene; þe burh he leoue[de] swiðe.",
  "3020": "He bigon þer ane ture; þe strengeste of al þe tune.",
  "3021": "and mid muchele ginne; a ȝæt þer-vnder makede.",
  "3022": "þeo clupede men hit Belȝæs-ȝate;",
  "3023": "nu and auere-mare. þe nome stonde[ð] þare;",
  "3024": "Leouede Belin þe king; in alre blisse.",
  "3025": "and alle his leoden; leoueden hine swiðe.",
  "3026": "An his dæies wes swa mochel mæte; þat hit wes vnimete.",
  "3027": "þat folc þurh heore. drunken; moni þusend swulten.",
  "3028": "Þe king leouede longe; þat hit com touward his ende.",
  "3029": "þat i Lundene he wes dæd; sari wes his du[ȝ]eðe.",
  "3030": "wa wes heom on liue; for þæs kinges dæðe.",
  "3031": "Heo ferden to his horde. and nome þer muche deal goldes;",
  "3032": "heo makeden ane tunne of golde. and of ȝimme.",
  "3033": "þene king heo duden þer-inne; þat wes here louer[d] Belin.",
  "3034": "vp heo hine duden heȝe; an ufen-meste þan turre.",
  "3035": "þat me mihte hine bi-halden; wide ȝeon þeon londe.",
  "3036": "Þat heo duden for muchelere luue; for he wes here dure læuerd.",
  "3037": "Þus iuor al Belin king; seo[ð]ðen com his sune Gurguint.",
  "3038": "Gurguint Ber[t]ruc. heh[te] his sune; wellen æðele wes þe gume.",
  "3039": "welle wi[t]er wes þer a mon; and wisliche heold his cune-dom.",
  "3040": "Sæhte and sibbe he luuede; unstronge monnen he leoðede.",
  "3041": "grið he heolde al-se his fæder; god mid þon bezste.",
  "3042": "bute þat þa Densce men; dunrih[t] at-soken.",
  "3043": "þat heo to Brut-londe nolden maren senden.",
  "3044": "gold ne garsume; ne gauel of þon londe.",
  "3045": "Gurguint hine bi-þohte. what he don mæhte;",
  "3046": "he seonde his sonde. wide ȝen his londe;",
  "3047": "he beonnede his folc; & ȝæreke((de)) ferde.",
  "3048": "muchele and grete; mid monnen vnimete.",
  "3049": "He to scipe wende; & fram þan londe hælde.",
  "3050": "ofer þane saltne strem; sel hit him þuhte.",
  "3051": "A þene oðerne dæi; he com to Denemarke.",
  "3052": "he iwende uppe þat lond; æfter his iwille.",
  "3053": "he axede gauel of þan londe; þe his fader hauede an honde.",
  "3054": "þe Gudlac king him ȝaf. mid godene iwille;",
  "3055": "Þa seide Gudlakes sune. mid gromiende speche.",
  "3056": "Ȝif mi fæder dude his wille nulle ich hit naht iwurðen.",
  "3057": "ah fare he ut of mine londe. ȝif he wulle libbe;",
  "3058": "Þat word com to Gurguint. þe wes Brut-londes king;",
  "3059": "W[he]r beoð mine þeines. wher beoð mine sweines;",
  "3060": "wher beoð mine kempes. and mine kene men;",
  "3061": "Eorneð and eærne. and al þis lond bearneð;",
  "3062": "and alle þa men slæð. þe ȝe cumeð neh.",
  "3063": "and heore children and heore wif. werpeð in-to þe wæteren;",
  "3064": "and brekeð heore walles. & berne[ð] heore halles;",
  "3065": "seælle[ð] heore tures. & swaleð heore bures.",
  "3066": "& swa heo sculden under-stonden. þat ich am king of Brut-londe;",
  "3067": "and þat heo aȝen me to ȝelden. alse heo duden Belin kinge;",
  "3068": "Forð iwende þat hired. swa þæ king hæhte;",
  "3069": "heo dude þer muchele hermes. mid hæhȝere strengðe;",
  "3070": "Þe king of þan londe; mid muchelere genge.",
  "3071": "com to-ȝe((i))nes Gurguint; mid godliche strengðe.",
  "3072": "Heo fuhten wunderliche i-noh. and Gurguint Denemarkene king of-sloh.",
  "3073": "& his Densce ferde; he felden to þan grunde.",
  "3074": "He ferden to þan burȝen; and him alle on-buȝen.",
  "3075": "and alle he awælde; betere and wurse.",
  "3076": "His men heo bi-comen; and æðes him sworen",
  "3077": "& æfter cure heo him ȝeuen; þreo hundred ȝisles.",
  "3078": "and al swa muchel gærsume; swa Gudlac king bihehte.",
  "3079": "þa Belin inne freode; and alle his iueren.",
  "3080": "And Gurguint þa iuende; aȝæn in-to þisse londe.",
  "3081": "Ase he ferden on his wæi; bi þan ende of Orcanai.",
  "3082": "þa fonde he i sæ-flod; þritti scipe gode.",
  "3083": "of wapmen and of wif-men. þe schipe wel a-fulle[d];",
  "3084": "mid fele cunne wepnen. swiðe ibone;",
  "3085": "Þuhte Gurguint þon kinge. hær-of swiðe sællic þing;",
  "3086": "whet þat scipen weoren. þe he ifunde þere;",
  "3087": "He sende ane sonde him to. and hæhte heom suggen;",
  "3088": "wannen heo weoren. and whet heo þer sohten;",
  "3089": "and ȝif heo wolden speken him wih; and ȝernen þes kinges grið.",
  "3090": "Þa enswerede; heore alre lauerd.",
  "3091": "We wulleð speken him wið; and ȝeornen his grið.",
  "3092": "Heo to-gaderen come; and grið heo nomen sone.",
  "3093": "Þa queð Pantolaus; wið Gurguint he speke þus.",
  "3094": "We beo[ð] sæ-werie men; mid wedere bi-driuene.",
  "3095": "Ich hæhte Pantolaus; and þu art læuerd oue[r] us.",
  "3096": "we beoð a þine londe bi-cumen; þine laȝen we bi-luuie[ð].",
  "3097": "and us alle þu miht walden; æftere þine iwille.",
  "3098": "Of Spaine ich wes ut idriuen; and al mi driht-liche folc.",
  "3099": "swiðe muchel we habbeoð i-soht; bi þisse sæ-rime.",
  "3100": "a lond þe us were liðe; þe we mihten on libben.",
  "3101": "ne maȝe we hit ifinden; for næuer næne þinge.",
  "3102": "lond to ure leoden; þer we maȝen to liðen.",
  "3103": "We habbeð ihaued moni burst; moni hunger & moni þurst.",
  "3104": "moni walc moni wind; bi wilde þisse watere.",
  "3105": "Nu we biddeð þin ære; ne maȝe we drien hit na-mare.",
  "3106": "and ȝif hit weoren þin i-wille; and þu hit don woldest.",
  "3107": "to ȝifuen us an ende; i þine kin%ne-londe.",
  "3108": "we wulleð þine men beon; þine mon-scipe herien.",
  "3109": "& þe leofuen wið; a to ure liue.",
  "3110": "Þa enswærde Gurguint; þat wes Brut-londes king.",
  "3111": "Nulle ich na so don; ah eower monradene ic wulle fon.",
  "3112": "and ich eow wulle senden. in-to ane londe;",
  "3113": "for ich nat whet ȝe beoð. ne whannen ȝe icume beoð;",
  "3114": "Ah ȝe scullen habben lædes-men. and forð ȝe scullen liðen;",
  "3115": "& ich eow wullen lanen. of mine leod-folke",
  "3116": "fouwerti hundred cnihtes; þe gode beoð on fihte.",
  "3117": "Heo sculleð eow þat lond bi-taken; þer ȝe sculleð libben.",
  "3118": "and eower laȝen setten; to rihten eore leoden.",
  "3119": "Gurguint heom sende; in-to Irlonde;",
  "3120": "þar nas nauer nan man. seoððen Noes flod hit hauede ouer-gan;",
  "3121": "& Gurguint forð wende. into þisse londe;",
  "3122": "and Pantolaus þer ȝeonde wunde; wel mid þon beste.",
  "3123": "and lette hine clepie king; & his wif quene.",
  "3124": "And he sette st[r]onge lawen; to steowien his folke.",
  "3125": "for heo haueden inne sæ; seorwen ibidene.",
  "3126": "fulle seouen ȝere; heo misliche foren.",
  "3127": "Heore claðes weoren iwerede; and vuele heo weoren igærede.",
  "3128": "nakede heo weoren; and naðing ne rohten.",
  "3129": "wha heore le((o))me sæȝe; alle þe on heom weoren.",
  "3130": "& þus heo ladden heore laȝen; and longe heo ilæsten.",
  "3131": "& Gurguint i þisse londe; leouede mid blisse.",
  "3132": "& he huld god grið; þe while þe i-laste his lif.",
  "3133": "in Kaer Liun he wes dea[d]; seorhful wes his duȝeðe.",
  "3134": "Anne sune he hauede; aht mon; Gu[e]ncelin ihaten.",
  "3135": "he walde þis lond and þas du[ȝe]ðe; æfter his fader dæie.",
  "3136": "Þes wes þurð-ut alle þing; clæne mon and god king.",
  "3137": "he ledde swiðe feir lif; & he hæfde a god wif.",
  "3138": "Marcie men heo clupede; þat is ȝet widene cuð.",
  "3139": "nu and auere-mare; is taken of here heare.",
  "3140": "Þeo quene leornede anne craft; heo wes a boken wel itaht.",
  "3141": "heo leornede hire lære; leofliche on heorten.",
  "3142": "of hire wisdome; sprong þat word wide.",
  "3143": "þat heo wes swiðe wis of wordliche dome.",
  "3144": "Þa makede heo ane læȝe; and læide ȝeon þat leode.",
  "3145": "þeos laȝe wes al iworhte;",
  "3146": "Bruttes nemneden þa laȝen. æfter þare lafuedi;",
  "3147": "to soðen wihuten wene. þe laȝe hehte Marciane;",
  "3148": "Seo[ð]ðen þer-æfter. monie hundred wintre;",
  "3149": "com Alfred þe king. Englelondes deorling;",
  "3150": "and wrat þa laȝen on Englis. ase heo wes ær on Bruttisc;",
  "3151": "and whærfde hire nome on his dæȝe. and cleopede heo Mærcene laȝe;",
  "3152": "Ah þet I þe sugge. þurh alle þing; ne makede heo noh[t] ærst Ælured king.",
  "3153": "ah heo makede þa quene; þe me Mærcie cleopede.",
  "3154": "and Ælured heo seide on Englisc; þis is seoð ful iwis.",
  "3155": "Hæfde þas wise quene; bi hire weoreld-kinge.",
  "3156": "ænne lutelne sune; Sillius ihaten.",
  "3157": "nefde heo children na ma; þer-foren wes þere quene wa.",
  "3158": "Nefde þis child Sillius; buten seouen ȝeæra.",
  "3159": "þa his fader wes dæd. and his duȝeðe bi-leæfde;",
  "3160": "His moder nom þas riche; and mid ræde heo walde.",
  "3161": "& wiste wel hire sone; a mid hire-seolue.",
  "3162": "Þa þe sune wes swa ald; þat he wes an horse bald.",
  "3163": "þa makede heo hine king; his folke hit wes iqueme.",
  "3164": "He wes a god mon; & softe he wolde libben.",
  "3165": "ne leouede he noht half his lif; þat him ne com his dæd-sih.",
  "3166": "He bi-lefde tweie sunen; þa tuwen þes fader þæuwes.",
  "3167": "Þe aldre hæhte Rummarus; þe ȝungere hæhte Damus.",
  "3168": "Rummarus wes ane while king; and seoððen Damus hit onfenge.",
  "3169": "Þes Damus on his deie; ane chiuese him ichæs.",
  "3170": "he hauede bi þare wimman; enne swiðe wandliche sune.",
  "3171": "Morpidus ihaten; monnene strengest.",
  "3172": "of maine and of þeauwe; of alle þissere þeode.",
  "3173": "Þes b((i))ȝet þesne kinedom; þurh kenschipe muchele.",
  "3174": "cniht he wes swiðe strong; kene and custi muchel and long.",
  "3175": "of alle þingen heo weore god; ȝi[f] heo neore to-wamed.",
  "3176": "A-nan se he wes wrað wi[ð] eni mon; i þan stude he hine wolde slæn.",
  "3177": "nere he na swa riche cniht; þat he hine ne sloh forð-riht.",
  "3178": "weore hit rih[t] hit woh; i þon stude he hine sloh.",
  "3179": "& sone swa he iwrað glad; he dude al þat me hine bad.",
  "3180": "Ah hit wes muchel hærme. of ane mon swa hende;",
  "3181": "þat þurh his wraððe. his wi[t] wes awemmed;",
  "3182": "A ðon ilke time; com þe duc of Moraine.",
  "3183": "in-to þisse londe; leode to hærme.",
  "3184": "ferde bi þere sæ-brimme; and monie burstes dude.",
  "3185": "he makede muchel ræflac; ræh he wes on fihte.",
  "3186": "Æfter sæ he forh lað; to Norðhumberlonde.",
  "3187": "þer he gon bulde castel swiðe strongne.",
  "3188": "al abuten hi[m] þat londe; he nom to his aȝere hond.",
  "3189": "Morpidus þe balde; iwærð him abolwen.",
  "3190": "and sende ȝeond þæs ærde; & sommnede ferde.",
  "3191": "and com to þon duke; al bi lihte dæie.",
  "3192": "Þer wes moni god Brut and moni bisi kempen.",
  "3193": "þeo fihten wið þone duke; al þene dæi longe.",
  "3194": "Þa hit wes muchel uppe non; þe king þene duc ouer-com.",
  "3195": "he turnde to fleme; and he æfter him ferde.",
  "3196": "Þer he sloh þene duc; and al his duȝeðe.",
  "3197": "ær þe dæi weoren agon; dæd heo weoren alle.",
  "3198": "mid swiðe stronge fih[te]; þet wes mid rihte.",
  "3199": "and alle þa he funde; a-marwe in þon londe.",
  "3200": "oðer mid fure he lette hom slæn; oðer he heom lette quic flan.",
  "3201": "Mid muðe heo hit seiden; þeo þat hit iseȝen.",
  "3202": "þat Morpidus mid his honden; þurh hæhȝere strengðe.",
  "3203": "seouen hundred of-sloh; and swende mid wepnen.",
  "3204": "He lette makien ane dich; þe wes long and swiðe deop.",
  "3205": "and he lette al þat wel; weorpen þer an innen.",
  "3206": "Þa huld he ane stunde; his lond mid isunde.",
  "3207": "inn griðe and inne friðe; and freo-liche on folke.",
  "3208": "Wnder þon hær com tidinde; salcuð to londe.",
  "3209": "and hit wes sone icuð; Morpidun þan king",
  "3210": "þat wes icumen of þare sæ. a deor swiðe sellich;",
  "3211": "frommard Irlonde. com hider liðen;",
  "3212": "and bi þon sæ-rime. rasde to þon folke;",
  "3213": "Oft an one dæie. hit makede an hundred fæie;",
  "3214": "and æft to þare sæ wende. þe wæld-scæðe luðere;",
  "3215": "þenne hit æft wende aȝan. wærðe hit heom grætte;",
  "3216": "Þus hit to londe bæh. and werede þeos leoden;",
  "3217": "þat folc hit agaste; tunes hit aweste.",
  "3218": "þat folc a-w[a]i hald; an aulchere halue.",
  "3219": "Þe king hit harde seggen; and særi wes an hurten.",
  "3220": "þiðerward wende þe king; him-seolue to wæine.",
  "3221": "to-ward þon deore; þer he dæð fæhte.",
  "3222": "Þa he com suð swa feor; þer þe feond wunede.",
  "3223": "þa hahte he al his hird-folc; faren to are burȝe.",
  "3224": "and hæhte heom þer abiden; and ane he gon riden.",
  "3225": "Þa he forð wende; wapnen he ladde.",
  "3226": "þat wes a kene sweord; and enne koker fulne flan.",
  "3227": "enne boȝe swiðe strong; and a spere swiðe long.",
  "3228": "æt his sadele an æx; and æt þe oðer hælue an hond-sæx.",
  "3229": "and forð he gon wenden; to-warde þan ende.",
  "3230": "þer he herde suggen; þat þe feond wonede.",
  "3231": "Swa longe he ferde; þat he hit ifunde.",
  "3232": "and he lette fuse him to; flan swuðe kene.",
  "3233": "and alle him to sende; and seo[ð]ðen him neor wende.",
  "3234": "he ferde on his stede; sulc he walde awede.",
  "3235": "Þa his flæn weoren iscoten; þæ iwærd his boȝe to-broken.",
  "3236": "he igrap his spere. stronge; þer he pihte hit o þon londe.",
  "3237": "and he ærde to þon deore; and s[m]at hit a þan sweore.",
  "3238": "þat þe deor feol abac; and þe scæft al to-brac.",
  "3239": "And þat deor up astod; and ræsde o þene stede.",
  "3240": "and for-bat him þa breste; ban and þa senuwen.",
  "3241": "þat þa lihte and þa liuere; feollen on eorðen.",
  "3242": "And þe king droh his sweord; þe him wes itase.",
  "3243": "and þet deor he smat a-nan; uppe þat hæued-bæn.",
  "3244": "þat þet sweord in deæf; and þa hilt on his hand bræc.",
  "3245": "And þat deor to-dede his chæfles; and to þan kinge weoðede.",
  "3246": "and for-bat hine amidden a twa; þat wes þat fiht idon.",
  "3247": "Þus ferde þe king; for he wes to kene.",
  "3248": "for þe mon is muchel sot; þe nimeð to him-seoluen.",
  "3249": "mare þonne he maȝen walden; he sæl halden þe raðer.",
  "3250": "for vnræd is swiðe ræh; his lauerd he let reosen.",
  "3251": "and auer vmbe stunde; felleð hine to þe grunde.",
  "3252": "Þet folc wes swiðe særi; for sorwen þes kinges.",
  "3253": "and hit wes bliðe; for dæ[ð]ðen of þon deore.",
  "3254": "Þe king hæfden fif sunen; bi feire his quene.",
  "3255": "Þe aldest hehte Gorbo[ni]an; welle æðel wes þere a mon.",
  "3256": "Argal hæhte þe oðer; þe wes Gorbonianes broðer.",
  "3257": "Þe þridde hæhte; Elidur; þe feorðe Ingenes. þe fifte Peredur;",
  "3258": "Þe ældeste broðer. Gorbo[n]ian; he iwærð king in þisse londe.",
  "3259": "he wes swiðe soð-fest; and swiðe wel iðæwed.",
  "3260": "rad-ful and rihtwis; and a mete run-hende.",
  "3261": "He heold þis lond stille; al æfter his iwille.",
  "3262": "mid treouscipe gode; þe while his tir læste.",
  "3263": "and þus he hine huld an hæfne; þat com his liues ende.",
  "3264": "inne Lundene he lið; særi weoren his leode.",
  "3265": "Þer-æfter com þe oðer; Argal his broðer.",
  "3266": "þe wes next him iboren; seoððen he wes king icorn.",
  "3267": "Þis wes þe for-cuððeste mon; þe æfre hedde kinedom.",
  "3268": "vnriht him wes leof; and riht-wis-nesse him wes lað.",
  "3269": "what-se hæfde richedom; he hine makede wræcche mon.",
  "3270": "his gode men he hatede; þa uuele he hæhȝede.",
  "3271": "al his motinge; was ful of ȝitsinge.",
  "3272": "He somnede to-gædere; gærsumme muchele.",
  "3273": "& æuere he þohte embe uuel; and swulche weoren his dede.",
  "3274": "Þus ladde Argal his lif; fram ȝuȝeðe to his dæd-sið.",
  "3275": "To-gædere com%men þa riche men; þe aȝe weoren & mæhti.",
  "3276": "& makeden heore hustinge; mid hæhere wra[ð]ðe.",
  "3277": "Plihten mid honden; þat heo wel hulden.",
  "3278": "þurh alle þing flemen Argal heore king;",
  "3279": "and ut heo hine flemden. feor of þissen earde;",
  "3280": "and nomen þene oðer. Elidur his broðer;",
  "3281": "Þis wes þe þridde. heo afengen hine mid sibbe;",
  "3282": "& makeden hine to kinge. þe cniht wes swiðe kene;",
  "3283": "he wes of his speche. ælche monne imete;",
  "3284": "wið þa goden he wes duhti. and sturne wið þa dusie;",
  "3285": "Argal þe wes idriuen ut. drof him wes on heorte;",
  "3286": "he ferde feor ȝeond moni lon[d]. and fondede þan leoden;",
  "3287": "he bi-soðte moni-enne king. and monienne keiser;",
  "3288": "monienne richene þein. monienne baldne swein;",
  "3289": "he bi-sohte al þat folc. þer he for[ð] ferde;",
  "3290": "þat heo him solde helpen. to muchelure neode;",
  "3291": "mid strengðe oðer mid ginne. his lond to bi-winne;",
  "3292": "Ne mihte he neuere finden mon; þe him wolde ȝette beon.",
  "3293": "þe him oht wolde fulsten; þat he hider fore.",
  "3294": "ne naðing him bi-hæten; þat heo him wolden helpen.",
  "3295": "Þa wes Argal þe king; ærm on his mode.",
  "3296": "seorhful on heorte; for his muchele burste.",
  "3297": "Argal hine bi-ðohte; whet he don mihte.",
  "3298": "þat he wolde aȝen fare; and fondien his broðer.",
  "3299": "and war he mihte of his monnen; æie milce ifinden.",
  "3300": "Hit wes vmbe fif winter; seoððe he heonne ferde.",
  "3301": "seoððen he þas seorȝe; him-seolfen hæfde itimbred.",
  "3302": "þa lette he hine atlichen; and wende to þissen londe.",
  "3303": "wið his aȝene kun; he hine vncuð makede.",
  "3304": "ne i-cneow hine nauere na man; þe hine ær iseȝen hæfden.",
  "3305": "He fræinede þis leod-folc; æfter heore kineleouerde.",
  "3306": "& heo him þene king tahten; þer he hun[t]ede on comelan.",
  "3307": "wið his hird-iferen; i þon wude of Kalatere.",
  "3308": "Þeone king he i-mette; and mildeliche hine i-grætte.",
  "3309": "Læuerd king quað Argal; hæil wurð þu an isunde.",
  "3310": "Þu ært mi bro[ð]er Elidur; eædi beo þu æuere.",
  "3311": "ne der ich noht kennen; for þisses londes monnen.",
  "3312": "þat ich her king weore; leste heo me icneowen.",
  "3313": "ah ich bidde þine ære; nu and æuere-mare.",
  "3314": "Þa quað Elidur þe king; þi cume me is iqueme.",
  "3315": "To his broðer he com; and leofliche hine custe.",
  "3316": "þer Elidur þe king; weop mid his eȝenen.",
  "3317": "and mid muchelen ædmeden; æðelede his broðer.",
  "3318": "and lette hine læden; leofliche and stille.",
  "3319": "in-to ane castle; Clud wes ihaten.",
  "3320": "and lette hine baðien; and beddien feire.",
  "3321": "and duȝeliche hine biwitten; and his namen dærnen.",
  "3322": "What iherden auere suggen; a sæȝen oðer a spelle.",
  "3323": "þat æuere æni bro[ð]er dude þus for oðer;",
  "3324": "þat Elidur þe king; dude for Argale.",
  "3325": "Þe king hine braeid sæc; alse þeah hit seoð weore.",
  "3326": "þe king læi on bure; særiliche on beadde.",
  "3327": "He sende his sonde; ȝeond his kinelonde;",
  "3328": "lette laðien him to. al his leod-þeines;",
  "3329": "mid wurden and mid writen. þe dude heom wel to witen;",
  "3330": "þat ne mihte he no lengere libben on eærðe.",
  "3331": "ah of heom þe king wolde. habben read. for hiȝenliche he weoren dæd;",
  "3332": "and heo him redden. wher his lich mihte bezst leggen;",
  "3333": "Þet word wes cuð ȝeond þis lond. and come þeos cnihtes",
  "3334": "to burh þis kinges; to muchelen hustinge.",
  "3335": "Þe king and his broðer; weoren in ane bure.",
  "3336": "þeær heo hæfden wel iȝeten; and seoððen idrunken.",
  "3337": "Þe king eoden to bedde; & his broðer hiine hudde.",
  "3338": "and mid him his leoueste men; þe he wuste on liue.",
  "3339": "feowerti gode cnihtes; mid burnen wel idihten.",
  "3340": "mid sweorden & mid schelden; alse heo to fehte sculden.",
  "3341": "Þe king læi in his bædde; alse þæh he ne mihte libben;",
  "3342": "in þære burh he sende word. bi his beste wikeneren",
  "3343": "and hæhten his drihliche folc; stilleluker dremen.",
  "3344": "for ((his)) hæhued oc sæ sweðen; þat he ne mihte idriȝen.",
  "3345": "to ihæren þene muchele drem; of swa feole mannen.",
  "3346": "Þe king lette witen his dur%ren; þat ne moste þer na mon in cumen.",
  "3347": "ne wið-inne þon castel-buri; na quic mon iboren.",
  "3348": "bute þe king mid his seonden æfter him sende;",
  "3349": "Þe king aras of bedde. and burne he warp on rigge;",
  "3350": "and nam onne his honde. ane wi-æxe stronge;",
  "3351": "and clup%pede into bure. Argal his broðer;",
  "3352": "And nomen heore sonde. and in-to þere burh senden;",
  "3353": "æfter þon hehste þringe. þat he comen to þen kinge.",
  "3354": "Seone swa he to bure com; þe king hine inom.",
  "3355": "and he him wræð to; ase he hine wolde anho.",
  "3356": "& him abuten urnen; cnihtes swi[ð]e sturne.",
  "3357": "alse heo wolden mid heonden; al hine to-heowen.",
  "3358": "Þus seiden Elidur þe king; Nu ich þe wulle quellen.",
  "3359": "bute þu beo stille; and don al mine wille.",
  "3360": "Þus andswerde þe þein; Ich hit wulle don fæin.",
  "3361": "Bi-cum her mines broðer mon; ȝif þu þi lif wult habbe.",
  "3362": "Þis is Argal þe king; þe of eærde wes iflemed.",
  "3363": "þe is nu hider icumen; and eower king scal iwurðen.",
  "3364": "Þe þein swiðe stille; dude al þes kinges wille.",
  "3365": "and seo[ð]ðen þe king hine lette don; in-to ane derne bure.",
  "3366": "& lette enne cniht; eærne æfter an oðer. eorle.",
  "3367": "and swa he þer a-gon; ase þe oðer hæfde idon.",
  "3368": "Þus dude Elidur þe king; bi allen þeos eorlen.",
  "3369": "bi ane and bi ane; þat he heom hæfde al clane.",
  "3370": "Þa dude he an-oðer; nom he his broðer.",
  "3371": "mid muchelere blisse; to Eowrwik hine brohte.",
  "3372": "þer weoren þeos leoden; iliðenned to-gadere.",
  "3373": "At-foren al his folke; he his kinehelm on-feng.",
  "3374": "& sette hit on his broðer hæfd; & hæf hine to kinge.",
  "3375": "Æuer seo[ð]ðen iwarð Argal; aðelest ærle kingen.",
  "3376": "þat vuel he al for-lette; þat gode he imette.",
  "3377": "iwærð he swiðe milde; þan ȝunge and þan alden.",
  "3378": "& wið alle monnen ful iwis; iwærð þe king riht-wis.",
  "3379": "Þis lond wes istaðeled; & stod i þon ilke.",
  "3380": "fulle ten ȝere; þa iwærð þe king vn-fere.",
  "3381": "swa þe king seoc læi; þreo wiken & enne dæi.",
  "3382": "ne mihte he þer-of beon hæl; ah dæd wes þe king Argal.",
  "3383": "Þa comen al þeos leoden liðen to-somne;",
  "3384": "and nomen eft Elidur. & duden hine to his a[ð]ðelen;",
  "3385": "heuen hine to kinge. mid hæȝere blisse;",
  "3386": "and hit ane stunde. stod on him-seolue;",
  "3387": "& Elidur wes æðelest; of alle his mon-cunne.",
  "3388": "Iuienes and Perredur iseȝen þat Elidur.",
  "3389": "wes eft i-wurðen leod-king; ouer þisse londe.",
  "3390": "Heo somneden muchel folke; of feole cunne monnen.",
  "3391": "and ledden here ferde; wide ȝeond þissen ærde.",
  "3392": "To-gædere com Elidur; Ingenes & Peredur.",
  "3393": "sær-liche heo feohte; & fælden heore cnihtes.",
  "3394": "Þa sette i þon fuhte. Elidur to flænne;",
  "3395": "and his broðeren him æfter. mid alle here mæhte;",
  "3396": "Ingenes & Perredur. nomen þene king Elidur;",
  "3397": "heo hine lædde to Lundene. særi weoren his leoden;",
  "3398": "In are swiðe stronge tur; heo duden þene king Elidur.",
  "3399": "moni ȝer and moni dæi; þe king in þære ture læi.",
  "3400": "and his broð[er]en gunnen liðen; wide ȝeond þeos leoden.",
  "3401": "Iuienes hæfde half þis londe; riht bi þere Humbre.",
  "3402": "al þesne suð ende; he heold an his heonde.",
  "3403": "& Peredur hæfde norð; al bi þere Humbre forð.",
  "3404": "& seoððen þer-æfter; al to-gæderen he hit ahte.",
  "3405": "for Ingenes ne leouede; buten seouen ȝeren.",
  "3406": "Þa nom Peredur; al þis lond. and sette an his aȝere hond;",
  "3407": "& he iwarð him swuðe luðer. & læh al his folke;",
  "3408": "Þæ com þe fær-liche dæd. & falde hine to grunde;",
  "3409": "swa vuele he luuede his lif. þat þe Scucke hine i-fenge;",
  "3410": "Þæ somnede al þis leod-folc. in-to Lundene ferden;",
  "3411": "& nomen ut Elidur. þer he læi in are tur;",
  "3412": "and duden þer a selcuð þing. makeden hine þridde chærre king.",
  "3413": "Þa i-warð he swa duhti; swa þe dæi feire.",
  "3414": "alle folc he dude riht; wel wes þisse londe idiht.",
  "3415": "inne blisse leouede; his leode to murhðe.",
  "3416": "& þa he sculde of liue wende; he hæfde feiren ende.",
  "3417": "Þa com his broðer sune; Gorbonianes.",
  "3418": "þe wes þe formeste; of þæn fif broðeren.",
  "3419": "þe cniht wes ihaten Lador; he wes þisse londes king.",
  "3420": "ah Lador ne luuede; buten ane lutle wile.",
  "3421": "Æfter him com Morgan; sune Argales.",
  "3422": "a ȝer he hulde þas leoden; and seoððen he dun læi.",
  "3423": "Ænmaunus hæhte þe oðer; þe wes Morganus broðer.",
  "3424": "þeos weoren mannes sunes; þeos ær weoren kinges.",
  "3425": "Þes ilke Enmaunus; heold his kinelond þus.",
  "3426": "þat nas na þein in þissen londe; þat nalde hine fæin slæn mid his honden.",
  "3427": "and al his folc he hatede; and al he hit hænde.",
  "3428": "wið al folc he wes wiðerward; þe Wurse hine leouede.",
  "3429": "and his aȝene heredmen; hine to deaðe hateden.",
  "3430": "Neoðeles on ende; þat folc of þissen londen.",
  "3431": "fusden hine and flæmden. feor of þissen ærde.",
  "3432": "for he wes swa wiðerward; heo driuen hine of þis ær[de].",
  "3433": "mid seorwen and mid seore; ne com he her nauer-mare.",
  "3434": "To-gadere com%men þe hæhste; eorles of þissen londe.",
  "3435": "and curen heom enne king; of ane cnihte þe wes kene.",
  "3436": "he wes Inienes sune; of Peredures kunne. icume.",
  "3437": "Iwallo hæhte þe king; he wes god þurh alle þing.",
  "3438": "wel he braid on deade; efter his alderen.",
  "3439": "of alre godnesse; þe gume wes ilæred.",
  "3440": "he hæfde gode þæwes; his þeode wes þæ betere.",
  "3441": "A[c] hit wes ladlich burst; þat he ne moste libben.",
  "3442": "na lengere þene seouen ȝere; ne mosten he luuien here.",
  "3443": "dæd wes Iwallo þe king; his duȝeðe he bilæfde.",
  "3444": "Seoððen her rixlede a king; Rime wes ihaten.",
  "3445": "he wes Peredures bæren; he wes Elidures broðer.",
  "3446": "Seoððen com Goronces; sune Elidures.",
  "3447": "Seoððen wes Catulus; his fæder hæhte Goroncius.",
  "3448": "Seoððen com Coillus; his broðer hæhte Catulus.",
  "3449": "Seoððen com Porex king; he wes of þeon kunne.",
  "3450": "Seo[ð]ðen com Cherin; he wes Porexus cun;",
  "3451": "Ah Cherin leouede longe. inne þisse londe;",
  "3452": "ah þa oðer six kinges. þe ær weoren on londe;",
  "3453": "ne leouede nan here. fulle æhte ȝere;",
  "3454": "ah longe leouede here. Cherin. muchel he dronk mede and win;",
  "3455": "weoren al his duȝeðen. bilefed oppe drenche;",
  "3456": "and al he leas his wurðscipe. for þon win-scenche;",
  "3457": "ne dude nauer oðer god. ne greiðe on his þeode;",
  "3458": "Ah selliche þi[n]ges; weoren of þissen kinge;",
  "3459": "swa he leoueden here. wel feole ȝere;",
  "3460": "swa næuere vnleoden. þis lond ne iseoðten;",
  "3461": "ah þis lond wes on griðe. and ifulled mid gode;",
  "3462": "Þa com þe ilke dæi. þat þe king deæd læi;",
  "3463": "þa hæfde he þreo sunen. bi hæȝere his quene;",
  "3464": "þe aldeste hæhte Fulgenius. Aldus [&] Andragus;",
  "3465": "Ah ful lutle wile. liuede þas ilke;",
  "3466": "ælc of heom an stunde. wes king in þissen londe;",
  "3467": "a[c] wið-inne feouwer ȝere. alle heo weoren dæde; her",
  "3468": "Þe ȝungeste of þan breðeren. þe wes þe bezste;",
  "3469": "Andragus he hæhte. enne sune he hehde.",
  "3470": "Ur%rian hæhte þat childe; þe iwærð þisse leodes king.",
  "3471": "a ȝer he leouede; and seo[ðð]en he dæd þolede.",
  "3472": "Æfter þon kinge Vrian; wes Eliu[d] his kunnes-mon.",
  "3473": "Þa com Cledaus; Doten & Gurguincius.",
  "3474": "Þeos ilka þreo kinges; heolden þas þeode.",
  "3475": "an efter ane; þæt dæd heo weoren alle.",
  "3476": "ah nawiht heo her ne duden; nouðer god ne ufel.",
  "3477": "Seo[ð]ðen com Merian; þes wes a swiðe hende mon.",
  "3478": "hundes and hauekes; he hæuede vnimete.",
  "3479": "þat æuere-elche dæi; he pleuwede mid his deoren.",
  "3480": "Ah he wes swa feir mon; þat wif-men hine luueden.",
  "3481": "þer-of he nom ȝemen; ah hit nes him noht iqueme.",
  "3482": "ah he luuede his quene; æuere bi his liue.",
  "3483": "Seoððen wes Bledon his sune; and blæð-fest king.",
  "3484": "he hæfde inoh god; and hit his gumen dælde.",
  "3485": "nes neuer seoð[ð]en næ king; swa custi þurh alle þinge.",
  "3486": "Seoððen wes his sune king; Cap wes ihæten.",
  "3487": "Æfter Cap Oein; for elchen vuele he wes fein.",
  "3488": "Seoððen com Sillius; þe wes Oæines sune.",
  "3489": "Seoððe sone æfter þet; com a king Blæðgabreat.",
  "3490": "Seoððen þeos worle wes astolled. ne cuðe na mon swa muchel of song;",
  "3491": "of harpe & of salteriun. of fiðele & of coriun;",
  "3492": "of timpe & of lire. gleomen him weoren deore;",
  "3493": "he cuðen al þeos songes. & þat gleo of ilc%che londe;",
  "3494": "Of him wes muchel speche. ȝeond þas woruld-riche;",
  "3495": "swa þat al þis mon-cun. þat of him iherden tellen;",
  "3496": "seiden þat he wes god. of alle gleo-cræften;",
  "3497": "Æuer wes þe king glad. & æuere he gomen luueden;",
  "3498": "& þus he lædde his lif. þe while þe hit ilæste;",
  "3499": "Seoððen wes his broðer king. Arkinaus ihæten;",
  "3500": "he hit heolde seouen ȝeore. i griðe he wunede here;",
  "3501": "Seoððen wes his sune king. þe vniseliche luuede;",
  "3502": "Ældolf men cleopeden þene king. his deden weoren for-cuðe;",
  "3503": "Nes nan swa god wif i þon londe. þe he walde.",
  "3504": "ȝif heo wes a wiht hende; þat he ne makede hore.",
  "3505": "þæh hit weoren an eorles wif; he bi-nom hire al hire æðelen.",
  "3506": "þe ȝunge wifmen & þe ælde; he makeden to sconde.",
  "3507": "For þisse vniwærste laȝe; his leode hine hateden.",
  "3508": "in-to þan bare dæðe; nalde he for þon hit bileæfue.",
  "3509": "Seoððen com Redion; & rædden þissen þeoden",
  "3510": "half ȝer & seouen niht; þa wes he dæd forh-riht.",
  "3511": "Seoððen Redært his broðer; lasse while þenne þe oðer.",
  "3512": "Seoððen com an þe leouede wel; he hæhte Famul-penicel.",
  "3513": "on his liue he wes swa riche; alle þon oðere vniliche.",
  "3514": "Seoððen com a king þe hæhte Pir; his hæ[d] wes swulc swa beoð gold wir.",
  "3515": "þet al folc wundreden on; wheonene com swa feir mon.",
  "3516": "Æfter him com Capor; þe king wes on þeode.",
  "3517": "Æfter him com Eligille; þe heold þis lond ful stille.",
  "3518": "þes wes a swiðe wis mon; & of alle þinge wel idon.",
  "3519": "mid blisse he luuede here; fif & twenti ȝere.",
  "3520": "Seoððen wes king his sune Heli; ȝeres fulle feouwerti.",
  "3521": "oðer wile he heold grið; & oðer while me fæht him wið.",
  "3522": "He wes a swiðe æht gume; & he streonde þreo snelle sunen.",
  "3523": "Lu[d] wes ihaten þe an; he wes a swiðe æht mon.",
  "3524": "þe midlest Casibellaunus; þe ȝungeste hehte Nennius.",
  "3525": "Æfter Heli king æhte þis lond; Lud his sune wel longe.",
  "3526": "þes wes swiðe oht king; and vnimete kene.",
  "3527": "and he wes swiðe riche; for rædes he luuede.",
  "3528": "He ferde ȝeond al þis kine-lond; and ælche burh he makede strong.",
  "3529": "castles makede Lud þe king; & Lundenne he luuede þurh alle king.",
  "3530": "Þe ȝeht þe Lud king ahte þis lond; hehte Lundene Trinouant.",
  "3531": "and of castles ner þer na-þing; bute þat tur þe makede Belin king.",
  "3532": "al swa þes boc her telleð bi-uore; a þissen spelle;",
  "3533": "Lud king lette legge þane wal. abuten þe burh of Lundene al;",
  "3534": "þe auere ȝet haueð ilast; & swa he wule ȝet wel longe;",
  "3535": "He letten bulden þe hallen. swiðe muchele mid alle.",
  "3536": "he hehte ilchene riche mon; þat he dælde his æhte atwam.",
  "3537": "& nome þa hæluen-dale; and hæh bold him makede.",
  "3538": "and alle þæ vnstronge men; þere burh he duden wið-uten.",
  "3539": "& heȝede þæ burh; and makede heo swiðe hende.",
  "3540": "He leide a-dun þere burhȝe nome; and nemnede hire æfter him-seoluen.",
  "3541": "& hehten heo Kaer Lud; and ouer-al hit let cuðen.",
  "3542": "Þat he duden al for þon; þat s[eoð]ðen sculden moni mon.",
  "3543": "þennen þe king weoren dæd; demen of his weorken.",
  "3544": "Seoððen her com vncu[ð] folc; faren in þessere þeode.",
  "3545": "& nemneden þa burh Lundin; [an] heore leode-wisen.",
  "3546": "Seoððen comen Sæxisce men; & Lundene heo cleopeden.",
  "3547": "þe nome ileste longe; inne þisse londe.",
  "3548": "Seoððen comen Normans; mid heore nið-craften.",
  "3549": "and nemneden heo Lundres; þeos leodes heo amærden;",
  "3550": "Swa is al þis lond iuaren. for uncuðe leoden;",
  "3551": "þeo þis londe hæbbeð bi-wunnen. and ef[t] beoð idriuen hennene.",
  "3552": "And eft hit bi-ȝetten oðeræ; þe uncuðe weoren.",
  "3553": "& falden þene ælden nomen; æfter heore wille.",
  "3554": "of gode þe burȝen; & wenden heore nomen.",
  "3555": "swa þat nis her burh nan; in þissere Bruttene.",
  "3556": "þat habbe hire nome æld; þe me arst hire on-stalde.",
  "3557": "Þa gon þis lond wenden. þat com þis kinges ende;",
  "3558": "Lud king iwarð dæd. in Lundene me hine leide;",
  "3559": "þer weoren eorles swiðe whæte. and leiden þene king bi ane ȝate;",
  "3560": "þat ȝet me cleope[ð] ful iwis. Port Lud a Bruttisce;",
  "3561": "Seoððen comen Ænglisce men. wel waht; and cleupeden hit Ludesȝate.",
  "3562": "and swa hit haueð wel longe; o þon nome istonde.",
  "3563": "Þa weoren þer twa children; Ludes sunen kinges.",
  "3564": "þe ældre hæhte Androgeus; ((þe oþer Temelcinus))",
  "3565": "Þas children ((uueren)) lutle. þa here fader deȝede;",
  "3566": "Þa com heore fader broðer. Cassibelaunus;",
  "3567": "and iwærð him-sulf to kinge; and biwuste þas children.",
  "3568": "and leof-liche heom fedde; for luue of his broðer.",
  "3569": "Þes Cassibellaunus; wes þisses londes king.",
  "3570": "þe leodes hine luueden; for his laȝen weoren gode.",
  "3571": "he sette feire þeauwes; in þissen þeoden.",
  "3572": "and he wes swiðe god king; & god cniht þurh alle þing.",
  "3573": "Þeos children weoxen an hond; þat heo mihten halden lond.",
  "3574": "þe king heom ȝef gode; tweien eorl-domes.",
  "3575": "Androgeus him wes leouere; and he him Lundene ȝæf.",
  "3576": "& þer-mid he ȝæf him al Kent; for he him wolde iquemen.",
  "3577": "& he hehte Tennancius to Cornwale temen;",
  "3578": "and freoliche þas twein broðerne. heolden þas eorldomes;",
  "3579": "buten þat heo icneowen. þene king for heore herre;",
  "3580": "for he wes heore lauerd. and al þissere leodene;",
  "3581": "Þa wile þa heo weoren sæhte. & heore men on some;",
  "3582": "þis lond ferde swiðe wel. mid sibbe heo hulden;",
  "3583": "ah seoððen heo iwærðen wærðe. & hit iwærð þa weorse;",
  "3584": "swa þat Romleode. comen to þissen þeoden;",
  "3585": "and sette ȝeld a þisse londe. æiðer seluer & gold;",
  "3586": "þe næuer eær on liue. ne dursten hider liðen;",
  "3587": "axien king of þissen londe. þat he ȝefue ȝeld in-to Rome;",
  "3588": "Þa wes hit ilumpen o þan daȝen. ase we soð suggen maȝen;",
  "3589": "þat Iulius Scezar wes iuaren. mid vnimete ferde;",
  "3590": "from Rome. into France; Þe feond wes iwraððed.",
  "3591": "Al þa londes he bi-won; þe he mid eȝene lokede on.",
  "3592": "he þohte to bi-winnen; mid strengðen & mid ginnen.",
  "3593": "al middel-eærdes lond; and halde þat worlde in his hond.",
  "3594": "Ah he ne mihte hit don; al þas wurlde under fote.",
  "3595": "ah þa þreo dale he biwon; of þissere wurlde-riche.",
  "3596": "fif & fifti kine-lond; he bi-won to his aȝere hond.",
  "3597": "wið-uten his riche; þe ær læi to Rome.",
  "3598": "Cniht he wes kene; ȝeond al middel-ærde cuð.",
  "3599": "he wes þe wisseste mon; of al þe worulde-riche.",
  "3600": "he makede þane kalender; þe dihteð þane moneð & þe ȝer.",
  "3601": "he dihte feole domes; þe ȝet stondeð ine Rome.",
  "3602": "Wale þat eæuere ei sucche mon; in-to [helle] sculde gan.",
  "3603": "Iulius wende of Rome; mid folke wel idone.",
  "3604": "he ferde ouer Lumbardie; swa he dude ouer Munt-giwe.",
  "3605": "he bi[w]on Loherne; & Gascunne Peytou.",
  "3606": "Normandie & Brittaine; & Luueine & Alemaine.",
  "3607": "Seoððen he hæfde iwunnen Gascunne; he charde aȝen in-to Burgunne.",
  "3608": "into Flandres he ferde; and makede his schip-færde.",
  "3609": "Hit wes an ane time;",
  "3610": "þat þe dæi wes liht. and þe sunne wes swiðe briht;",
  "3611": "and Cezar rad ȝeo[n]d Flaundre lond. an scewede þære sæ-strond;",
  "3612": "Þat weder wes swiðe liðe. and he þis lon[d] ikende;",
  "3613": "Þa freinede Iulius; & wi[ð] þon folke he spec. þus.",
  "3614": "Wat his þat ilke æit-lond; þat ich mid æȝen iseo.",
  "3615": "feor ouer sæ-stram. feir hit me þuncheð;",
  "3616": "A wis mon þus quað. and mid þæne kæisere spæc;",
  "3617": "Þæt is a muchel æit-lond. of alche gode hit is strong;",
  "3618": "þet Bruttes ærest ifeng. þer beoð duhtie men;",
  "3619": "Brutaine hit hatte. þat lond þe þu bi-haldest;",
  "3620": "Þa spæc Iulius Cezar. he wes wis and swiðe iwar;",
  "3621": "Wel ich hit wæt what Bruttis wæs. for mine bæc hit me suggeð;",
  "3622": "alle we comen of ane kunne. alse þe bæc hit us cuððe[ð];",
  "3623": "Vre aldren weoren i Troie. þer heo teone þoleden;",
  "3624": "æt þon muchele fæhte. moni þeosend þer weoren fæie;",
  "3625": "Þa heo weoren ouer-cumen. þæ quahten heo wide;",
  "3626": "and ferde sichinde lond. þer heo mihten on libben;",
  "3627": "Þer Bruttus bi-com. and to his liue he wunede þer-an;",
  "3628": "Þeonnenen come þa kinges. þe weoren wunder kene;",
  "3629": "Belin and Brennes. þe Rome bi-wunnen;",
  "3630": "Heo for-ferde Rome. þa burh wel idone;",
  "3631": "heo nomen of Romanisce londe. muchel seoluer; & gold;",
  "3632": "heore ȝisles heo letten an-hon. heore folc heo letten fordon;",
  "3633": "Þet dude Belin and his broðer. ah nou þer is an-oðer;",
  "3634": "Ich hahte Iulius Cezar. þer-fore is min herte sær.",
  "3635": "þet me mine ældre dude scome; ær ich weore mon ibore.",
  "3636": "Ah nu ich wulle sende in-to þon lond;",
  "3637": "to iwiten at þon bezste. ȝif heo me wulleð buȝen",
  "3638": "and ȝif heo me wulleð senden. gauel of heore londe;",
  "3639": "for ȝif heo wulleð ȝirne grið. nulle ich heom noht fehten wið;",
  "3640": "Findeð me tweien wise men. þe wel cunnen a speche;",
  "3641": "He bi-tæhten heom forð-riht. a writ þe wes al idiht;",
  "3642": "and grætte Cassibellaune. þene king of Bruttaine;",
  "3643": "Þus seide þat writ. þe wel bar þe ernde;",
  "3644": "Ich æm Iulius Scesar. þe of Rome em icumen her;",
  "3645": "Ȝif þu wult ȝirne grið. nele ic þe noht fehten wið;",
  "3646": "And hiȝendliche me sende. gauel of þine londe;",
  "3647": "þu sulf mi mon bicumen. and for kaisere me halden;",
  "3648": "for al hit is min aȝen. þat ic iseo mid min æȝen;",
  "3649": "Cassibellane i-seh þat writ. þer-fore he wes abolȝen;",
  "3650": "he wes wunderliche wrah. for þes tidinde him wes læð;",
  "3651": "A writ he lette makien. mid muchere wraððe;",
  "3652": "al wið-ute grætinge. sende hit Cesar þon kinge;",
  "3653": "Þat writ to þon keisere com. þeos wordes weoren þer-on idon;",
  "3654": "Sillich us þuncheð Cezar. þu ært swa wis and swa war;",
  "3655": "þat þu þenchest to beon keisere of alle quike monne.",
  "3656": "Þu ært icumen of Rome; þine word beoð swiðe store.",
  "3657": "Of ure londe þu axest ȝeld; and ne scelt þu þer-fore ȝælpen.",
  "3658": "Þu sulf ært swiðe gripel; þine gumen sunden ȝefere.",
  "3659": "þu þenchest to setten o þin hond; al middel-ærdes lond.",
  "3660": "We beoð in ane æit-londe; at þere worldes ende. at-stonde",
  "3661": "þe Bruttes biwunne; and [w]e wunieð þer-on.",
  "3662": "& freoliche we hit haldeð; wið alle weoruld-kingen.",
  "3663": "& þe nulle we næuere sende; gauel of ure londe.",
  "3664": "for ȝif þu weore al swa wis; swa ich wende þat þu weore.",
  "3665": "þenne woldest þu vnder-stonde [þ]æt we beoð in ure londe.",
  "3666": "freo and swa scone; swa þi folc is of Rome.",
  "3667": "for ure ældere ut of Troye fluȝen; and of anne kunne we beoð icumen.",
  "3668": "þine aldren and ure; at Troye wuren ifeire.",
  "3669": "Ȝif þu me wult ilæiuen. boten þu us wullen bilæiuen;",
  "3670": "þu scalt of Brutten. muchel balu habben;",
  "3671": "þu and þine iferen. ȝif þu auere cumest here;",
  "3672": "For ure aldren weoren kinges. inne þisse londe;",
  "3673": "Belin & Brenne. beiene to-somne.",
  "3674": "heo bi-ȝeten Rome; mid richere strengðe.",
  "3675": "and hit is ore irihte; þat þu an rixlest.",
  "3676": "& forði þu ahtest me to ȝulden; gauel of þine londe.",
  "3677": "and þu hit halst on unriht; þer-fore þu scalt habben pliht.",
  "3678": "for þu waldest beon min hærre; & þu me sculdest buȝen.",
  "3679": "Cezar iseh þis writ; and he hit wraðliche biheold.",
  "3680": "abolȝen he wes on mode; he weorp hit to his foten.",
  "3681": "Wær beo ȝe mine cnihtes; þe gode beoð to fihte.",
  "3682": "Leteð ȝarkni mine scipen; for nu we scullen wende.",
  "3683": "and forð we scullen buȝen; in-to Bruttaine.",
  "3684": "and ni[m]en þer þis londes king; and quic hine for-bærnen.",
  "3685": "& bi-ȝutten al þat lond; to ure aȝere hond.",
  "3686": "Sixti scipen heo makeden; vnime((te)) muchele.",
  "3687": "þeos weoren al neowe; stronge & wel itreowe.",
  "3688": "of lasse scipen þar weoren swa feole; þat nuste na man þe tale.",
  "3689": "Þeo com heom a wedere; wunderliche feire.",
  "3690": "heo ferden from stronde; touward þisse londe.",
  "3691": "heo turnden to hauene; inne þare Temese.",
  "3692": "þer þa Temese and þa sæ; heom-seoleuen imetteð.",
  "3693": "Sone come þa tiðende; to þisse londes kinge.",
  "3694": "& he hit letten cuðen wide; ȝeonde þissere þeode.",
  "3695": "þat Cezar wes hider icomen; and wrað he ha[f]de þis lon[d] inumen.",
  "3696": "Cassibellaune þe king; wes war þurh alle þing.",
  "3697": "he wuste wel of heore cume; þat hauen of Douere he hauede inu[m]en.",
  "3698": "Þer lai mid his ferde; þe king of þissen earde.",
  "3699": "þider com tiðende þat him wæs sær; þat icumen wes Iulius Cezar.",
  "3700": "Moni wes þe kempe; þe wes mid Cassebellaune þe king.",
  "3701": "& he hafde enne stiwarde; þene wisseste mon of al þis ærde.",
  "3702": "Belan he wes ihaten; bæȝes he dælde.",
  "3703": "he wes cniht swiðe ræh; to ræden ane kinge.",
  "3704": "vnder þen kinge he heolde þis lond; and þas leoden him hereden.",
  "3705": "Þe king hehden his broðer sune; beiene to-somne.",
  "3706": "þe aldre hæhte Androgeus. þe ȝungere Tennantius",
  "3707": "þeos weoren beien him bi-foren; eorles swiðe balde.",
  "3708": "Nennius wes þeos kinges broðer; næfde he nenne oðer.",
  "3709": "He ferde ut of Cantuarie-burie; mid balden his ferden.",
  "3710": "Androgeus of Lundene; mid Kentisce leoden.",
  "3711": "Tennantius of Cornwale; his kempen weore kene.",
  "3712": "Æridius þe king; his Scottes he lædde.",
  "3713": "and Britael com to neode; Norð Walene king.",
  "3714": "& Guærtaæt. þe mode; mid þon Suð Walscen.",
  "3715": "Co[m] of Galwæie; Æssel þe gode.",
  "3716": "com of Muriene; moni spere kene.",
  "3717": "of alle þissen þeoden; come to þære neode.",
  "3718": "to Cassibellaune; kinge of þissen londe.",
  "3719": "& þene king lærde; al þas leod-cnihtes.",
  "3720": "þat he his freo-scipe; mid fehte biwunne.",
  "3721": "& he heom an hond salde; swa þat he wolde.",
  "3722": "þat fehten he wolde wið Cezar; þe axede lon-gauel her.",
  "3723": "Forð-ward heo wenden; & his folke fusde.",
  "3724": "to þere sæ heo wenden; and Cezar þer funden.",
  "3725": "Of heore [cume wes war Iulius Cezar]",
  "3726": "he cleopede on his cnihtes; Ȝarewieð eow to fihte.",
  "3727": "for nu is mid ferde icumen; Cassibellaunus.",
  "3728": "Heo liðede to-gadere; mid heore speren longe.",
  "3729": "mid axen mid sweorden; mid scærpe speres orde.",
  "3730": "hard-liche heo heowen; hælmes þer gollen.",
  "3731": "feonliche heo feohten; hafdes þer feollen.",
  "3732": "And Cesar þe keisere; wes vnimete kene.",
  "3733": "his longe sweord he adroh; and moni mon þer-mide asloð.",
  "3734": "he swonc i þon fehte; þat al he lauede asweote.",
  "3735": "He sloh þa him neh weoren; alle buten iferen.",
  "3736": "he dude þer muchelne wunde((r)); he sloh þer an hundred.",
  "3737": "of ahtere monnen; þe feond mid his mæche.",
  "3738": "Þat iseh Androgeus; and cleopede his fader. Nennius.",
  "3739": "and beiene þa eorles; buȝen heom to-gaderes.",
  "3740": "mid swiðe muchele folke; to-gæderen stoden faste.",
  "3741": "Iseȝen heo Iulius Cesar; fæhten al swa a wilde bar.",
  "3742": "and heo him to fusden; mid ladliche fehte.",
  "3743": "& monie of heore feonden; heo fælden to þon grunde.",
  "3744": "Þa iseh Nennius; wær fæht Cesar Iulius.",
  "3745": "and he him to rasde; mid ræhæm his sweorde.",
  "3746": "vppen þene helm he hine smat; þat þet sweord in bat.",
  "3747": "Selkuð hit þuðte moni cnihte.",
  "3748": "þat he durste cumen him næh; for þa þe keisere. wes swa hæh.",
  "3749": "Iulius Cesar ne queð nan word; ah he bræid ut his sweord.",
  "3750": "and Nennium he smat þa; uppen þene helm swa.",
  "3751": "þat þe helm to-hælde; & þat hæfde bledde.",
  "3752": "ah he ne blakede no; for he wes cniht wel idon.",
  "3753": "& Iulius [nefde]. na bræð ah his brond he up ahæf;",
  "3754": "and Nennius hæf vp his sceld; scilde hine sulue.",
  "3755": "Iulius adun smat; & þat sweord a ðene scelde bat.",
  "3756": "Iulius hit wraste; & þat sweord stike[de] feste.",
  "3757": "Iulius þat sweord heold; and Nennius þene sceld.",
  "3758": "& þus heo hit longe bi-tuȝen; ne mihte he þat sweord ut draȝen.",
  "3759": "Þat isæh Androgeus; hu uerden Cesar & Nennius.",
  "3760": "& heo hem to fusde; monie to fulste.",
  "3761": "Þa isæh Cesar; tiðend þat him wes sær.",
  "3762": "he for-lette þene brand; þa nefde he noht on his hond.",
  "3763": "æ he þa feond-liche turnde to flæme.",
  "3764": "Nennius wende i þane felde; and he turnde his sceld.",
  "3765": "droh ut þene brande þa wes þe eorl swiðe bald.",
  "3766": "Monie Romanisce men; mid þon sweorde he leide adun.",
  "3767": "he wes moniennes monnes bone; & monianne he dude scome.",
  "3768": "Ah þat he mid þan sweorde smat; þer-riht hit i-wat.",
  "3769": "al þat he þer-mid at-ran; weore hit flæs weore hit ban.",
  "3770": "þurh þeos sweordes wunde; heo fullen to þon grunde.",
  "3771": "Alle dæi wes þat f[i]ht[e]. a þet com þe þestere niht;",
  "3772": "Iulius þe kaisere. mid alle þan Romanisce here;",
  "3773": "dalden from þan fihte. al bi þustere nihte;",
  "3774": "to hærberȝe heo wenden. uppen þare sæ-stronde;",
  "3775": "heo bi-lefden bi-æften. twenti hundred cnihten;",
  "3776": "þeo leien under scelden. i-slæȝen ȝeond þon felden;",
  "3777": "Cesar iwende to his bedde. his men weoren of-dredde;",
  "3778": "inne biwakeden in þere nihte. þritti hundred cnihten;",
  "3779": "mid helmen & mid burnen. & mid stelene sweorden;",
  "3780": "Iulius Cesar. he wes ȝep and swuðe i-wær;",
  "3781": "he isæh his muchele lure. & of mære he hæfde kare;",
  "3782": "he a-ras to þan mid-nihte. and bannede his cnihtes;",
  "3783": "and seide heom þat heo wolden faren. and fleon of þissen londe;",
  "3784": "faren into Flandre. and beo þer wuniende;",
  "3785": "a þat he iseȝen his time. þat he mihten æft cumen liðen;",
  "3786": "Heo ferden forh-rihte. to scipe al bi nihte;",
  "3787": "heo hæfden swiðe fair weder. & wenden into Flandre;",
  "3788": "A-marȝen þa hit dæi wes. þe king mid his duȝeðe;",
  "3789": "ȝarekede his ferde; & wende to þan fihte.",
  "3790": "Þeo was Romanisce folc; iuaren from here [l]onde.",
  "3791": "þat ne funden heo nauer enne; of Cesares monnen.",
  "3792": "Þa weoren Bruttes; bliðe an heore mode.",
  "3793": "muchel wes þa blisse; þat heo makeden mid iwisse.",
  "3794": "and sone þer-æfter særi heo wurðen;",
  "3795": "& Cassibellaune þe king. iwarð særi þurh alle þing;",
  "3796": "for Nennius his broðer. ne mihte finden bote;",
  "3797": "of his hæfued-wunde. þe Iulius smat mid honde;",
  "3798": "ne þurh nenne læche-cræfte. ne mihte he lif habben;",
  "3799": "Nes þer nan oðer ræd. buten Nennius iwarð dæ[d];",
  "3800": "& Nennius was ilæid. at þon norð ȝæte i Lundene;",
  "3801": "Þe king næm enne marmestan. & lette hine mid golde bi-gon;",
  "3802": "mid golde and mid ȝimme. his broðer he leide þer-inne;",
  "3803": "mid riche-dome þa Bruttes. Nennium bi-burden;",
  "3804": "Nu þu miht iheren sulke[ð] word þe king nom þat ilke sweorde.",
  "3805": "þat Nennius his broðer biwan; of Iulius Cesare.",
  "3806": "and læide hit bi his broðer; þat hit his bone weore.",
  "3807": "Wæs þe stelene brond; swiðe brad & swiðe long.",
  "3808": "þer-on weoren igrauen; feole cunne boc-stauen.",
  "3809": "æ ðere hilte wes igrauen;",
  "3810": "þat þa sweord wes i-cleoped. inne Rome Crocia Mors;",
  "3811": "swa þat sweord hæhte. for hit hauede muchele mahte;",
  "3812": "Þer-mide þe keisere. þrætede ælches londes here;",
  "3813": "for nas næuere þe ilke bern. þe auere i-boren weoren;",
  "3814": "þat of þen ilke sweorde. enne swipe hefde;",
  "3815": "þat he of his likame. lette ænne drope blod;",
  "3816": "þat he nes sone dæd. neore he noht swa dohti;",
  "3817": "Iulius mid his ferde. læi inne Flandre;",
  "3818": "Þat word com to France. heou he iuaren hæfde;",
  "3819": "& hu he wæs mid his færde; i-flæmde of þissen earde.",
  "3820": "Þa weoren þa Frensce men; þer-fore swi((þe)) uæine.",
  "3821": "for toward Iulius heo hæfden grome. & for þi weoren fæin of his scome;",
  "3822": "Ælc Frensc-mon þe wes aht. hæfð hine selfne bi-þoht;",
  "3823": "and seide to his iuere. Ne wurðe he nauere isæle;",
  "3824": "þe nu and auere-mare. buȝe [to] Cesare;",
  "3825": "þe Bruttes habbeð ouer-cumen. & of heore londe idriuen;",
  "3826": "Nulle we him nauere hæren. ne hælde for ure hærre;",
  "3827": "a[c] wih him we scullen. ure freo-scipe. mid fehte bi-tellen;",
  "3828": "for ne sunde we na bliðere. þenne beoð þa Bruttes;",
  "3829": "þe hine habbeoð ut idriuen. & his cnihtes ((i))slæȝen;",
  "3830": "Þis ihærden segge Iulius. þat þa Frenscen speken þus;",
  "3831": "& þat heo speken of þrætte. & of prute ibeote;",
  "3832": "He wende into France. mid muchelen his ferde;",
  "3833": "alse heo noht ne cuðe. þat heo him vuel walden;",
  "3834": "& sende ȝeond al France. æfter his freo monnen;",
  "3835": "þat heo comen him to. alswa heo sculden to heore herre don;",
  "3836": "Alle heo comen him ((to)). & alle hine custen;",
  "3837": "& alle hine grætten. & heore grame dærnden;",
  "3838": "Iulius wes swiðe wis. and war on his þonke;",
  "3839": "he lette bringen muchel gold. and gærsume store;",
  "3840": "ærst he ȝæf. þæn hæhste. þe eoden him næxte;",
  "3841": "ȝefuen swiðe riche. of ræden his golde;",
  "3842": "auerelcne cnihte; he ȝef ȝeoue brihte.",
  "3843": "mid þere ȝeue he heom ouer-com; þat wes þa þat bezste iwan.",
  "3844": "& freoliche him bi-hæhte; habben þat heo scolden.",
  "3845": "Þa weoren heo his freond; þe ær weoren his fulle fon.",
  "3846": "Whær is þe ilke mon; þat me ne mæi mid mede ouer-gan.",
  "3847": "þurh þa luue of þan feo; feond-scipe aleggen.",
  "3848": "makien feolle ifreond; þæh heo weoren i-uæiede.",
  "3849": "Nu spac Iulius Cesar; he wes wis and swiðe iwar.",
  "3850": "I-hereð mine Frensce men; mine freo cnihtes.",
  "3851": "Ich wulle sende to Rome; to mine monnen wel idone.",
  "3852": "þat heo me sende forð-rihtes; fif hundred cnihtes.",
  "3853": "for ȝet ich wulle wenden; in-to Brut-londe.",
  "3854": "& ȝe me scullen uæren mid; mid muchelere strengðe.",
  "3855": "& þat lond ich wulle biwinnen; & þa bet eow scel iwurðen.",
  "3856": "for eowre muchele wurð-scipe; weole ȝe scullen habben,",
  "3857": "Alle eowre flemede men; mid mire freondscipen cumen aȝæn;",
  "3858": "for ȝifuen ich wulle witen. & þe wræcchen makien richen;",
  "3859": "freo ȝe scullen iwurðen; & mine freond-scipe habben.",
  "3860": "Þa answare[de] þat hired; mid hæhȝere stefne.",
  "3861": "Mid þe we wulleð libben; & mid þe we wulleð liggen.",
  "3862": "and wurð-scipe þe bi-winnen; mid strengðe and mid ginnen.",
  "3863": "& mid þe we wulleð buȝen; mid baldere strengðe.",
  "3864": "ouer sæ to Brutlonde; to Cassibellaune þa kinge.",
  "3865": "& wið him we scullen fihten; & wærken þine cnihtes.",
  "3866": "& iwinnen al þat lond; and setten hit in þire hond.",
  "3867": "& þer moste mare to; ær þis weoren al i-don.",
  "3868": "for al heo weoren særi; ær hit soð weore.",
  "3869": "Þa Cesar hæfde þis idon; & his gærsume idæle[d].",
  "3870": "& æc hæfde freond-scipe; mid his feo biwunnen.",
  "3871": "þa ferde he into Buluine; þer him bezst þuðte.",
  "3872": "He hehte wurchen ane tur; wunderliche fæier.",
  "3873": "þe tur wes muchel and hæh; & þere sæ heo stod wel neh.",
  "3874": "Þe kæisere hire ȝæf nome; & Oðeres heo cleopede.",
  "3875": "in þare tur stronge; kæisere wunede longe.",
  "3876": "þreottene monðes; wunede Iulius in Oðeres.",
  "3877": "and þider he lette al cumen; gold and his gærsume.",
  "3878": "Næs næuere na tur; þe swa weore itimbred.",
  "3879": "mid crafte swa gode; swa þa tur of Oð[er]es.",
  "3880": "Þer mihten sitten in þon grunde; cnihtes sixti hundred.",
  "3881": "& þa turres cop mi[h]te w[reo]n a cniht mid his capen.",
  "3882": "Þa þe tur wes al ȝaru; þa hæfde Cesar þe lasse kare.",
  "3883": "in-to France he wende; & sette his wike.",
  "3884": "ȝeond al he sette reuwen; stronge & hæȝen.",
  "3885": "þ[e] fengen þa lond-gauel; & mid þan feo sculden faren.",
  "3886": "æuer-alcne ȝere; to Oðres þeon ture.",
  "3887": "Þa lette he wurchen wunderliche muchele;",
  "3888": "six hundred scipen. & sette heo to hauene;",
  "3889": "Þa þat wærc wes i-don. & al þat þer bihouede to;",
  "3890": "þa seide þe keisere. þat to Brut-londe he wolde faren;",
  "3891": "forð bi his ((qui))ke liue. nalde he heom swa bi-læuen;",
  "3892": "Six hundred scipe gode. he fusde i sæ-flode;",
  "3893": "& nuste na mon þat itel. of þan scipen þat seileden after;",
  "3894": "& forð-riht heo wenden. in-to þere Temese;",
  "3895": "Nu þohte Iulius Cezar. ah þer he wes to vn-war;",
  "3896": "he þohte swa forð teon. æfter þere Temese;",
  "3897": "rouwen swa longe. þat he come to Londen;",
  "3898": "& þær heo wolden up faren. & fehten wið Bruttes;",
  "3899": "& iwinnen al þis lond. to his aȝere hond;",
  "3900": "Ah nas hit noht swa iloten. for lettinge com on ueste;",
  "3901": "for sæ-liðende men. seiden þon Brutten;",
  "3902": "þat þe kaisere Iulius. wolde i Temese cume þus;",
  "3903": "faren forð to Lunden. & fehten wi[ð] þan leoden;",
  "3904": "& þa Bruttes iwurðen war. & wisdom bi-þoðten;",
  "3905": "& nomen longen ræftres. stronge & rihte;",
  "3906": "mid stronge irene heo weoren iscod. & setten heom i Temese flod;",
  "3907": "Þer weoren fifti hundred. faste i þon grunde;",
  "3908": "& þa herre endes; ihodede mid irene bendes.",
  "3909": "to-ȝænes heom heolden; inne þere hauene.",
  "3910": "& swa heo þer stoden; biwriȝen mid þon flode.",
  "3911": "Þa com Iulius Cesar; and hær-æf næs na-wiht war.",
  "3912": "Þæt weder heom strong-liche drof; ster-men þer sungen.",
  "3913": "weder heom stod on wille; heo wenden w[e]l to speden.",
  "3914": "heo urnen touward hauene; scipen gunnen helden.",
  "3915": "bosmes þer rendden; water in wende.",
  "3916": "seiles þer helfden; aðeles adrunken.",
  "3917": "& þa Rom-leoden; rameden ȝeond uþen.",
  "3918": "Þa scipen wenden to wundre; oðer half hundred.",
  "3919": "Þer-after com Iulius Cesar; on his hurte him wæs sær.",
  "3920": "heo scuuen ut heore lof; & læiden to þon londe.",
  "3921": "& þeo þer-æfter comen; weoren war sone.",
  "3922": "and heom sælliche i-lomp; þæt mesten dæl com a lond.",
  "3923": "Heo sloȝen heoren teldes; wide ȝeond þa feldes.",
  "3924": "& sære menden heoren wines; þe adrunken weoren.",
  "3925": "Þa wæs þe king war; Cassibellaunes.",
  "3926": "þat Iulius þe kæisere; wes a Lundene mid his hære.",
  "3927": "Þa ȝeddede þe king Cassibellaune;",
  "3928": "Welle broðer Nennius. þat ich þe quic nabbe;",
  "3929": "& þat sweord Crocea Mors. þe þu biwunne a compe;",
  "3930": "& þe bi mire side. isund seȝe riden.",
  "3931": "an oðer half Androchius; & his broðer Tennancius.",
  "3932": "siker-lichen we sculden uaren; & fehten wið þon kæisere.",
  "3933": "& forð we sculen liðen; & fellen his leoden.",
  "3934": "Cassibellaune Bruttene king; wes god cnih[t] þurh alle þing.",
  "3935": "He somnede vnimete here; & ferde touward þon kæisere.",
  "3936": "& pus spec wið his folke; & luueliche spilede.",
  "3937": "Biðencheð eow ohte cnihtes; to bitellen eoweore rihtes.",
  "3938": "bi-þencheð a Belin þone king; & Brennes his broðer.",
  "3939": "hu heo biȝeten Rome; mid riche here ferde.",
  "3940": "& biwunnen al þa richen; þe læien in-to Rome.",
  "3941": "& swa heo hit walden; wel feole wintre.",
  "3942": "& swa heo þer boȝeden; þe wile þe heo luueden.",
  "3943": "& ich hit sugge eow cnihtes; Rome is eowre irihte.",
  "3944": "nu hit halt Iulius Cesar; þe is tweien icumen her.",
  "3945": "& halt þer eower icunde; & her eow wule driuen of londe.",
  "3946": "& hateð eow swa swiðe; þat awei he wule eow driue.",
  "3947": "Ȝif ȝe leoseð þis lond; ouer-al ȝe wurðe[ð] laðe.",
  "3948": "Ah heo ȝe swiðe bisie; for we beoð ohte Bruttes.",
  "3949": "Cesar is in ure londe; & lið her bi sæ-stronde.",
  "3950": "Ohliche liðe we him to; swa him alre laðest beo.",
  "3951": "& awalde we þe keisere; & al his Romanisce here.",
  "3952": "& aredden ure lond; of þan Rom-leodene.",
  "3953": "Þa andswereden þa ferde. Varen we biliue.",
  "3954": "for Iulius is fæie; mid al his Rom-folke.",
  "3955": "Forð heo ifusden; & ferden biliue.",
  "3956": "þat heo þidir comen; þer læi þat folk of Rome.",
  "3957": "& heo heom to ræsden; mid ræhere strengðe.",
  "3958": "Laðliche heo feohten; & Rom-ware feollen.",
  "3959": "þer Cesar folk; folden isohten;",
  "3960": "noht bi tene no bi t[wenti]; ah bi twenti þusende.",
  "3961": "Swa heo fehten al dæi; monie þer weoren fæie.",
  "3962": "þet hit com to þere nihte; ne mihte Cesar na-mare fihte.",
  "3963": "Cesar wes swa swiðe wa; & bi-ðohte hine þa.",
  "3964": "þat he wolde a þere nihte; fleon awæi mid his cnihten.",
  "3965": "Iulius Cezar; of his lure wes þer war.",
  "3966": "he lette blawen his bemen; & bannen his ferden.",
  "3967": "& lette leode cleopien; & ouer-al cuðen.",
  "3968": "þat heo comen to heore innes; & ȝarekeden heore ginnes.",
  "3969": "& fæȝeden heoren wepnen; a-marwen heo fusden to fehte.",
  "3970": "Þis ihærden þa bisie; þe weoren þer bi-hælues.",
  "3971": "forð-riht heo comen; to Cassibellaune.",
  "3972": "& seiden him þat Cesar; wulde þe ȝet wunnien þar.",
  "3973": "& amarwe he weolde fehten; mid alle his cnihten.",
  "3974": "& fallen þa Bruttes; oðer him-sulf beo fæie.",
  "3975": "for þus heo letten cleopien; & cuðen ȝeond his ferde.",
  "3976": "Ah wa la wa; & wala wa. þat Cassibellaune nær iwar;",
  "3977": "þa he wende swiðe wel don. ah ne dude he hit no;",
  "3978": "He droh in ane hælue. & toc þan herberwe;",
  "3979": "& alle þa nihte. greiðeden his cnihtes;",
  "3980": "heore scæftes & heore sceldes. þa scælkes weoren bischærred;",
  "3981": "For Iulius Cesar. of his hærme wæs wær;",
  "3982": "a-buten mid-nihte. he warnede alle his cnihtes",
  "3983": "& to scipen ferden; & fusden an veste.",
  "3984": "Heo hafden swiðe god weder; & wenden mid vðen.",
  "3985": "heo ledden in heore scipen; æiðer deade men and quiken.",
  "3986": "moni sorh-fulne sæg; sare iwunded.",
  "3987": "monienne deadne cniht; of Cesares duhȝeðe.",
  "3988": "Swa heo wenden mid þon flode; to þon tur of Oðres.",
  "3989": "þer wes Iulius Cezar; an heorte he hafde sorȝe & sar.",
  "3990": "Amarȝen þa hit wes dæi-liht; hit wes cuð forð-riht.",
  "3991": "& æc iseid þon kinge; Cassibellaune.",
  "3992": "hu Iulius þe kæisere; wes from þissen londe ifaren.",
  "3993": "& al hu he fusde; & flæh mid þon vðen.",
  "3994": "þat næs þer bilæued; nan of Rom-leoden.",
  "3995": "Þa wes þon kinge wa; & þus ȝeddede þa.",
  "3996": "Wale wale vn-ræd; mani cniht þu makest dæd.",
  "3997": "Welle þat ich nas ær war; þat Iulius wolde wenden.",
  "3998": "Ful soh seide þe seg þe þeos saȝe talde.",
  "3999": "Ȝif þu ileuest ælcne mon; selde þu sælt wel don.",
  "4000": "Swa ic wende wel þat þe sæȝe; soð weoren.",
  "4001": "þe me wes to-niht itald; [bi] an eorl swic-ful & bald.",
  "4002": "þat Cesar wolde nu to-dæi; Brut-lond biwinnen.",
  "4003": "oðer her mid sweorde; liggen to-swungen.",
  "4004": "and al his iuere; þe mid him comen here.",
  "4005": "Nu wes þis ilke iseid; me to bi-swiken.",
  "4006": "Wæila wæi wæila wæi; þat he is þus i-faren awæi.",
  "4007": "& na-þeles ich em bliðe; for auere to ure liue.",
  "4008": "we m[a]ȝen ouer-sitten; þis lond ær he us æft isechen.",
  "4009": "for æuere-more he mai imunnen þat he him her imunten;",
  "4010": "for her liggeð to-ȝere. ten þusend of his iferen;",
  "4011": "wið-uten his driht-liche scipen. þe i sæ idrunken;",
  "4012": "Ah wel ich þonkie mine gode. for wurð-scipe ich habbe ibiden;",
  "4013": "& twien iflemed þene keisere. mid alle his Romanisce leode",
  "4014": "& ((nu)) ich wulle to Lundene. þa burh ich luuie swuðe;",
  "4015": "& þer ich wulle halinesse; to mine goden halden.",
  "4016": "& swiðe heom wurðen; for heore wel-dæde.",
  "4017": "Þe king lette blawen; & bonnien his ferden.",
  "4018": "& hehten heom alle faren heom. & hired-men beon bliðe;",
  "4019": "& fæien heore steden. and græiðen heore iweden;",
  "4020": "& þas dæies æn þreom wiken. wenden to Lundene;",
  "4021": "mid wif & mid bernen. blisse to makien;",
  "4022": "eorles & þeines. cnihtes & sweines;",
  "4023": "& al þat freoliche folc. of Brut-londes ærde;",
  "4024": "þene dæie heo vnder-nomen. & to Lundene heo comen;",
  "4025": "mid swulche riche-dome. [al] swa hit weoren i Rome;",
  "4026": "Þe king bi-gon seruise. on ælches cunnes wise;",
  "4027": "æfter þan heðene laȝen. þe stoden o ðen ilkæ daȝen;",
  "4028": "Þer stoden in þere temple. ten þusend monnen;",
  "4029": "þet wes þe bezste cure. of al Brut-londe;",
  "4030": "biforen heore mahun. þe heom þuhte mære;",
  "4031": "Apolin wes ihaten; heo heolden hine for hæhe godd.",
  "4032": "Ælc beorn hæfde on heonde; ane þechene bærninde.",
  "4033": "wæs ælc bald beorn; iboned mid golde.",
  "4034": "þe king hafde his kine-helm; hæhliche on hæfde.",
  "4035": "Wæs at-foren þan wæfde; imaked an wunlic fur.",
  "4036": "þe king warp riches þer-in; & alle his hæhste men mid him.",
  "4037": "seoððen heo þer offreden; aððeles madmes.",
  "4038": "& þonkede Appollin his gode; þe þa muchele wurðscipe uðen him.",
  "4039": "Þa þe seruuinge wes idon; þat hit to þe mete com.",
  "4040": "þer-of ich wulle þe tellen; selcuðe spelles.",
  "4041": "Weoren in þeos kinges cuchene; twa hundred cokes.",
  "4042": "& ne mæi na man tellen; for alle þa bermannen.",
  "4043": "Islaȝene weoren to þon mele; twælf þusend ruðeren sele.",
  "4044": "& þritti hundred hærtes; & al swa feole hinden.",
  "4045": "of þan fohȝel-cunne; ne mai hit na mon kennen.",
  "4046": "& al þat wæl & al þat gold; þe wes ȝeond al þeos kinges lond.",
  "4047": "hit wes al isomned; [at] þere sereuunge.",
  "4048": "Nes hit nauer mid soð itald; seoððen þeos weoruld wes a-stald.",
  "4049": "þat weore on ane stude; swulc ȝifueðe istured.",
  "4050": "ne of alche þinge swulc riche-dom; iȝiuen & under-fon.",
  "4051": "Muri wes þe dæi & liht; & þa sonne wes swiðe briht.",
  "4052": "weoren þa bernes; i-scængte mid beore.",
  "4053": "& þa drihliche gumen; weoren win-drunken.",
  "4054": "Heo ferden ȝeond þa feldes; mid scæftes & mid sceldes.",
  "4055": "Summe heo gunnen ærnen; & somme heo gunnen eornen.",
  "4056": "& summe heo gunnen pleien; pliht com on ueste.",
  "4057": "Summen pleoden on tæuelbrede; & summen ærnden heore stede.",
  "4058": "Þa weoren þer tweiene; prute heo weoren beien.",
  "4059": "Herigal hehte þe an; Æueling þe oðer.",
  "4060": "Herigal wes þes kinges mæi; þet wes hærm a þen ilke dæi.",
  "4061": "ahte cniht wes Auelin; Androgeus wes ((is)) hem.",
  "4062": "Þeos tweien cnihtes bi-gunnen; mid sceldes to scurmen.",
  "4063": "ærst heo pleoweden; and seoððe pliht makeden.",
  "4064": "þer Herigal smat Æuelin; swiðe vuele a þane chin.",
  "4065": "Heo bigunnen to chiden; cnihtes come riden.",
  "4066": "Euelin wes swiðe wrað; & mid þan stæue to-draf.",
  "4067": "and smat Herigal a þon ribben; þat þe stæf to-bræc amidden.",
  "4068": "Þa queð þe cniht Herigal; Euelin þat is swiðe sar.",
  "4069": "þu me smite bi þon rugge; ah sare þu hit slat a-buggen.",
  "4070": "for nu þi stæf is to-broken; balu þe scal beon ȝifueðe.",
  "4071": "Euielin wes swiðe sari; þat him wes swa ilumpen.",
  "4072": "þe oðer wolde him habben dæd; hit þuhte him swiðe hærd ræd.",
  "4073": "& he hine bi-þohte; wæt he don mihte;",
  "4074": "nefde he noht on his hond. bute enne luttelne sceld;",
  "4075": "Isæh he enne hendlicne mon. þe þer stod bi-haluen;",
  "4076": "þe wes þudere icumen. for to i-seon þare cnihte gomen;",
  "4077": "þe ȝunge mon heold on his hond. enne stelene brond;",
  "4078": "Euielin þene brond igrap. mid grimliche lechen;",
  "4079": "& braid hine of þere scæðe; þa wes his hurte æðe.",
  "4080": "He ræsde to Herigale; & smat hine swi[ð]e sare.",
  "4081": "þat his neb & his neose; niðer ba heolden.",
  "4082": "æft he him to sweinde; & þa hond him of-swipte.",
  "4083": "dunt he him ȝef þane þridde; & for-smat hine amidde.",
  "4084": "Swa endede þæ pleowe; þat Herigal læi of-sloȝen.",
  "4085": "and Euelin þonene wende; his sweord he bar on honde.",
  "4086": "ne funde he nonne swa kene mon; þat hond him durste leggen on.",
  "4087": "al þat folc he bi-bæh; to Androchies inne he flæh.",
  "4088": "Þet iherde þe king; icud h[it] wes him sone.",
  "4089": "hu hit al wes ifaren; & hu Herigal læi of-slæwen.",
  "4090": "Þe king nom þreo aldere men; and sende to Androgeum.",
  "4091": "and hehte hine bringen; his mæi to þon kinge.",
  "4092": "to þolie þes kinges dom; for þan slæhte þe [he] hafde idon.",
  "4093": "and ȝif he swa nolde; he hine flæme wolde.",
  "4094": "Þa answerede Androgeus; and toward þan kinge he spæc þus.",
  "4095": "Nulle ich hine bringen; for nauer nane þinge.",
  "4096": "þat me Euelin for-do; noþer slæ ne na a-ho;",
  "4097": "Ah ich habbe freo lond. þat freoliche stont a mire honde;",
  "4098": "& ich habbe min [hired] heh vnder þon kinge.",
  "4099": "Ȝif her is æni cniht; þe of Eueline axeð riht.",
  "4100": "come to mine herede; & þer he hit scal habben.",
  "4101": "& ich sugge eow to soðe; nis þer ræd nan oðer;",
  "4102": "Þis wes sone icuð. to Cassibellaune;",
  "4103": "Þe king iwarð him swiðe wrað. swulc he weore of witte;",
  "4104": "& þeos ilkæ word him seide. Cassibellaune;",
  "4105": "Ut of min æh-senen. Androgeus & his iueren;",
  "4106": "& ȝif ich hine mai eower ifon. in þon stude he beð for-don;",
  "4107": "Androgeus forð-rihtes. nom alle his cnihtes;",
  "4108": "& anan gon liðen. ut of Lundenne;",
  "4109": "& iwenden in-to Kent. to his ane castle;",
  "4110": "and hine strongede wel. mid mete & mid wepnen;",
  "4111": "& þe king nom Lundene & þat lond. to his aȝere hond;",
  "4112": "& seoððen fusde in-to Kent. mid muchelere ferde;",
  "4113": "mid here and mid fure. þat lond for-ferde swiðe;",
  "4114": "Androgeus nom tweie cnihtes. & sende to þon kinge;",
  "4115": "& þus þe cnihtes him spæken wið. King Androgeus ȝeorn%neð þi grið;",
  "4116": "Androgeus is þin aȝene. mon. al þine wille he wule don;",
  "4117": "wið þon þe þu him ȝeue grið. & late hine sæhtne þe wið;",
  "4118": "and leten bi-leuen þine brune. his lond þe þu for-bærnest;",
  "4119": "I-þench þat he wes Lu[d]es sune. of þine broðer he is icumen;",
  "4120": "& his fader ahte al þat lond. þat nu stondeð a þire hond;",
  "4121": "And al hit þuncð him wel idon. ȝif þu his sæhtnesse wult vnder-fon",
  "4122": "bute nele he þe nauere Euelin. mid ærhðe bitæchen;",
  "4123": "þat þu him sculle oðer don. oðer slæn oðer a-hon;",
  "4124": "Þa þe king iherde þis. þa wes he wræð ful iwis;",
  "4125": "and þus seide þe king Cassebellaune.",
  "4126": "Whar beo ȝe mine kemp%pen;",
  "4127": "mine driht-liche men. Wrekeð me of Androgeum;",
  "4128": "His lond ich wulle for-bærnen. & his bone iwurðen;",
  "4129": "Þis iherden suggen Androgeus. & he answerede þus;",
  "4130": "Whilen hit wes iseid; inne soð spelle.",
  "4131": "þat moni mon deð muchel vuel; al his vnðankes.",
  "4132": "Swa ich moht nu neode; for muchere neode.",
  "4133": "Þe mon þe þoleð þat me hine wule for-don; þat ich telle vnwis-dom.",
  "4134": "þe while he mæi þurh æni cræft; i compe hine werien.",
  "4135": "Ælc cniht ah an uuel to don; ær he wurse vnder-fon.",
  "4136": "and swa ich æuere bere sceld and spere; sende ich wulle to þon kæisere.",
  "4137": "& græten Iulius Cesare; & mænen to him mi sar.",
  "4138": "& bedden þat he me ræde; for nu ich habbe neode.",
  "4139": "Androgeus þe riche cnihte; makede a writ wel idiht.",
  "4140": "& nom erendrake godne; & sende him to Oðres.",
  "4141": "to Iulius þon kæisere; mid al his Romanisce here;",
  "4142": "& þus wes þat writ idiht. & þus hit spæc forð-riht;",
  "4143": "Hail beo þu mid þine here. Iulius þe keisere;",
  "4144": "Þu hattes Iulius Cezar. to þe ich mæne mi sær;",
  "4145": "Androgeus þin aȝene mon þis nis nan swike-dom;",
  "4146": "for þat weord þat ich þe sende. bi mine liue ich hit halde;",
  "4147": "& þu hit nult ileuen; beoten hit læssingge beo.",
  "4148": "ich hit wulle trousien; þurh minne tir-fulne godd.",
  "4149": "þurh mine lauerd Appollin; þe leof me is on heorte.",
  "4150": "For ofte hit is ilumpen; inne feole leoden.",
  "4151": "þet æfter muchele hatinge; hehȝe men heom luuede.",
  "4152": "& æfter muchel weorld-scome; wurð-scipe wurhten.",
  "4153": "Twien þu hafuest i-beon ouer-cummen; & þine men we habbeð islæn. & inome",
  "4154": "& idriuen þe of Brut-londe; mid feht swiðe stronge.",
  "4155": "mid us þu hæfuest bileued; moni þeosend kempen.",
  "4156": "Þat nes noht þurh ure kinge; Cassibellaune.",
  "4157": "ah hit wes þurh me seolfne; & þurh sele mine folke.",
  "4158": "for ich lædde mid me; Lundene uerde.",
  "4159": "& [eke] al þa Kent-wærre; þe kempen weoren gode.",
  "4160": "& þer-wið-ute monienne Brut; þe bald wes to fehten.",
  "4161": "Seoððen we þe hafden ouer-comen; & þi folke i-slaȝen an i-inomen.",
  "4162": "Nu is Cassibellaune & his men; swa modi iwurðen.",
  "4163": "þet mid fehte heo wulleð me sende; ut of Brut-londe.",
  "4164": "fleme me from leoden; feor from londe.",
  "4165": "Mi lond heo habbeoð me al i-west; & Lundene me biræued.",
  "4166": "& me sulfne heo þencheð quellen; and alle mine kempen.",
  "4167": "Ȝif þu þis writ iheren wult; hit wule þe suggen minne gult.",
  "4168": "Þa þu weoren from us iliðe; at þa latere cherre.",
  "4169": "þa wes þa king swa bliðe; swa he nas nauer ære on his liue.",
  "4170": "& on oðer halue he hæfde kare; for he nusten þat þu woldest faren.",
  "4171": "Noþe-les he seide; at-foren al his duȝeðe.",
  "4172": "Nu is Iulius awei ifloȝen; tweien he is aflemed.",
  "4173": "tweien he com to Bruttene; þer him wes balu ȝeueðe.",
  "4174": "ne þurfe we nu nauer-mare; iseon hine cumen here.",
  "4175": "for her beoð his bezste cnihtes; islæȝen in ure fehte.",
  "4176": "& nu we sulleð for heore beone; bliðe iwurðen.",
  "4177": "Scullen alle mine Bruttes; mid baldere prute.",
  "4178": "liðen to Lundene; & þer lof makien.",
  "4179": "vre lauerde Appollin; & alle ure goden mid him.",
  "4180": "for þere muchele wurðe-scipe; þe ich nu walde.",
  "4181": "Þus lið[d]en to Lundene; alle Brut-leoden.",
  "4182": "cnihtes & ð[r]inges; mid wifue & mid children.",
  "4183": "& mid alle þe wurð-scipe; þe heo weoren wældinde ouer.",
  "4184": "Þa we þus comen to Lundene; we gunnen lof makien.",
  "4185": "ure lauerd Apollin. & alle ure goden mid him;",
  "4186": "Seoððen þeos weorld wes astalled. nes hit nowher itald;",
  "4187": "þat weore nowhar swa muchel mete. iuorððed to ane mele;",
  "4188": "ne swa muchel god dringe. folke ideled;",
  "4189": "Muchel wes þa glad-scipe. þa gunnen heo to pleien;",
  "4190": "summe mid foten. ueire igerede;",
  "4191": "summe an heorse. hehliche iscrudde;",
  "4192": "Þa weoren þar tweien scalkes. & ifengen here sceldes;",
  "4193": "scriðen under. bordes. & skirmden mid mæine;",
  "4194": "þe oðer wes mire suster sune. Euelin hehte þe gume;",
  "4195": "þe oðer Herigal. heh he wes on hirede;",
  "4196": "of þes kinges kunne icomen. he wes his hælue-suster sune;",
  "4197": "he wes þon kinge arle deorest. of alle his driht-folke;",
  "4198": "Herigal smat Euelin. swiðe vfele i þene chin;",
  "4199": "& Euelin iwarð him wrað. & werede hine sulue;",
  "4200": "a þere side he smat Herigal. þat þe dunt him þuhte sar;",
  "4201": "Herigal þa seide. & mid muðe hit sweor;",
  "4202": "þat Euelin i ðon dæi. dæd sculde þolien;",
  "4203": "Euelin wes swiðe of-dred. for me him dead bi-hæhte;",
  "4204": "& smat on Herigales sceld. þat his stæf atwaie wond;",
  "4205": "Ofte wes Euelin wa. & næuere wurs þene þa;",
  "4206": "scilde him mid his scelde. nefde he elles noht an honde;",
  "4207": "& Herigal him soðte on. mid hehære strengðe;",
  "4208": "Euelin i-seh enne gume. ȝungen him bi-halfues;",
  "4209": "& bar an his riht hond. ænne stelene brond;",
  "4210": "Euelin him ræsde to. & hine ræhliche græp;",
  "4211": "[an] hiȝinge he þat sweord adroh. & Herigal of-sloh;",
  "4212": "Þat iherde þe king. Cassibellaune;",
  "4213": "þat Herigal wes of-slaȝen. and Euelin awæi ifloȝen;",
  "4214": "to me he sende his seonde. wið-uten gretinge;",
  "4215": "hehte me bringe to him. mine mæi Euelin;",
  "4216": "swiðe bringe hine him to. to þolien his hirdes dom;",
  "4217": "for an of þon he weolden him don. oðer slan oðer an-hon;",
  "4218": "& ȝif ich þat nalde. ich scolde fleon of his on-walde;",
  "4219": "& ȝif he mihte me seoluen ifon. he me walden slæn oðer an-hon;",
  "4220": "Ich ȝirnde þes kinges g[r]ið. & walde sæhtnen him wið.",
  "4221": "& riht him don i mine hirde; for ich wes his eorl þe hehste.",
  "4222": "ah nolde ich him neuere Euelin; to ærmðen him bi-tache.",
  "4223": "& he me a-flemde; sone from hirede.",
  "4224": "Lundene he hæfueð me bi-nome; & mine cnihtes o[f]slaȝen.",
  "4225": "Naðeles ich habbe an hirede; twa and fifti hundred.",
  "4226": "& ȝet ich habbe an honde; twenti castles stronge.",
  "4227": "& mi-seolf ich wunie inne Kent; mid kene mine beorn%nen.",
  "4228": "& þe king me fehteð wið; & nule me ȝeuen na grið.",
  "4229": "Nu þu hauest iherd mi sær; lauerd Iulius Cesar.",
  "4230": "al mid soðe worden; alse þis writ þe telleð.",
  "4231": "A þisse write ich habbe idon; þat ich wulle bi-cumen þin mon.",
  "4232": "& halden þe for herre; for hehne mine lauerd.",
  "4233": "wið þan þe þu me helpe; a[t] heȝere neode.",
  "4234": "& aredde me of þon kinge. Cassibellaune;",
  "4235": "Þas weord ich wulle þe treosien. þurh mine tirfulne god;",
  "4236": "þat ich hit wulle soðien. ase ich hit bi write suggen;",
  "4237": "& cum hiȝend-liche to Britteine. þat lond ich þe biteche;",
  "4238": "þurh me þu hit bi-læfdes. & þurh me þu hit scalt habben;",
  "4239": "Þis writ iherde Iulius. þe him hafde i-send Androgeus;",
  "4240": "þa enswerede. Iulius þe keisere;",
  "4241": "Nulle ich him ileuen. þur[h] alle leodene að;",
  "4242": "bute he me sende anan. his feire sune Cenan;",
  "4243": "& þritti oðere ȝisles. to Oðres me sende;",
  "4244": "þeo beon alle icornne; & hæȝe ibornne.",
  "4245": "Ȝif he þis wule don; his bod ic wulle a-fon.",
  "4246": "& cumen him to helpe; mid hæȝere strengðe.",
  "4247": "Þas word sende Iulius; mid write to Androgeus.",
  "4248": "Androgeus forð-riht anan; sende his sune Cenan.",
  "4249": "& þritti ȝi[s]les oðere; he sende him to Oðeres.",
  "4250": "And Iulius þe sele; to þere sa i-wende.",
  "4251": "mid alle his folke; fusde touward Burttene.",
  "4252": "anan swa hit daȝede; he com up at Douere.",
  "4253": "Þat word him herde Androgeus; & sone þider wende.",
  "4254": "& þas wordes seide Androgeus; Wulcume ært þu Iulius.",
  "4255": "swiðe leof þu ært me; þis lond ich þe bitæche.",
  "4256": "Heo speken to-somne; & spileden mid sehte.",
  "4257": "Þeo while hefede þe king; Cassibellaune.",
  "4258": "ȝeond al his kinelond; isomned ferde stronge.",
  "4259": "to Lundene he wolde liðen; & enne castel biliggen.",
  "4260": "þe Androgeus þe stronge; hafde þa ȝet an honde.",
  "4261": "Þa þe ferde wes al igadered; þa com an gume ærnen.",
  "4262": "& anan he þus cleopede; to Cassibellaune.",
  "4263": "Hal seo þu ure king; Ich þe bringe tiðende.",
  "4264": "of þon Rom-leoden; þe laðe þe beoð an heorten.",
  "4265": "Alle heo beoð i Doure; þine dæd-liche iuan.",
  "4266": "& þer is Androgeus; to speken wið Iulius.",
  "4267": "Þeos word beoð soðe; þe ich her sugge.",
  "4268": "and þench mid wulche deden; þu miht werien þine leoden.",
  "4269": "Þa wes særi þe king; Cassibellaune.",
  "4270": "& lette biliue; blawen his beme.",
  "4271": "cuðen his kempen; þa tiðende neow-cumene.",
  "4272": "þat Iulius þe kæisere. mid his Romanisce here;",
  "4273": "wes þer-riht icumen. and þa hauene at Doure hafde inomen;",
  "4274": "Þa sæide þe king. Cassibellaune;",
  "4275": "Lundene we mote bilæuen. & to Doure liðen;",
  "4276": "Bonnieð ure ferde. & fare we bi-liue;",
  "4277": "Forð ferde þe king. mid vnimete folke;",
  "4278": "riht towarde Doure. to his muchelen vn-bihoue;",
  "4279": "Þat iherde Iulius Cesar. he wes wis and swiðe iwar;",
  "4280": "þat þuderward com on ueste. Cassibellaune;",
  "4281": "Þa wes Iulius bliðe. for þe tiðende leofue;",
  "4282": "he ferde ut of Doure. bi þe sæ-oure;",
  "4283": "in-to ane muchele slæde. & slahliche his folc hudde;",
  "4284": "And Androgeus wende. in-to ane oðere ende;",
  "4285": "to ane wilderne; in-to ane wude muchele.",
  "4286": "& þus spec Androgeus; & wið his folke spilede þus.",
  "4287": "Ne wurðe nan cniht swa wod; ne kempe swa wilde.",
  "4288": "þat he æuere speke worde; furðer þene his speres ord.",
  "4289": "ne from his ifere ride; for to-somnen we scullen gliden",
  "4290": "faste to-gadere. & ure i-fan fællen;",
  "4291": "& ȝif here is æi heredring. þe maȝen nimen þene king;",
  "4292": "nime hine mid i-sunde. & ne ȝefue him nane wunde;",
  "4293": "for he is mi lauer[d] & mi cu[n]. nulle ich hine quellen;",
  "4294": "[ah we scullen] al his folk feollen to grunde.",
  "4295": "& ȝemen þes fehtes; & nawiht þes fenges.",
  "4296": "fællen þa ræȝe; & læten þa ræf liggen.",
  "4297": "& al swa lerde Iu[lius] leoue his cnihtes;",
  "4298": "Iulius hæfde to iueren. þritti hundred riderne;",
  "4299": "cnihtes. ((i))corene. kene-wurð kempen;",
  "4300": "& Androgeus hæfde to iueren. ten þusend rideren;",
  "4301": "Al-swa heo þus leien stille. & bi-diemden heore wille;",
  "4302": "þer com þe king riden. Cassibellaune;",
  "4303": "mid vnimete ferde. mid vnimete folke;",
  "4304": "& com heom bi-tweonen. þer heo þoleden teonen;",
  "4305": "Iulius him wes biforen. Androgeus bihinden;",
  "4306": "ah Androgeus. ær awoc. & ut of wude wende;",
  "4307": "& al þat folc þe he lædde; lude hit grædde.",
  "4308": "bleowen here bemen; belden heore beornes.",
  "4309": "& heom toward wenden; on euere-elchen ende.",
  "4310": "Þis iherde þe king; Cassibelaune.",
  "4311": "iherde he þene muchelne dræm; & þene dune muchelne.",
  "4312": "he seide forð-rihtes; Wepneð eow cnihtes.",
  "4313": "Þes kinges heorte wes ful sær; he wende þat hit weore Cesar.",
  "4314": "ah Cesær mid his ginne; bi-uoren wes ful stille.",
  "4315": "and ihærde þane dræm wel; of Androgeus folke.",
  "4316": "& Iulius wes al rædi; alse he to wolde ræsen.",
  "4317": "& Cassibellaune þe king; nuste her-of na-þing.",
  "4318": "ah he wepnede his cnihtes; and ȝarewede heom to fehten.",
  "4319": "Ær heo weoren hælf ȝaru; þer com Androgeus faren.",
  "4320": "and he fusde heom to; mid feondliche strengðe.",
  "4321": "Þe cnihtes þe weoren igarede; bi-gunnen to fæhten.",
  "4322": "& Androgeus heom to; mid aðelere stre[n]gðe.",
  "4323": "æt þon frum-ræsen; he feolde of þon folke.",
  "4324": "feowerti hundred; þat folke wes þæ læsse.",
  "4325": "Þa wolde þat folke fleon; þer com Iulius teon.",
  "4326": "forn aȝæien heore hæued; & heom to heolde.",
  "4327": "of þon folke he sloh; muchel & uni-foh.",
  "4328": "Þa fleh Bruttene king; Cassibellaune.",
  "4329": "wel ofte him wes wa; neuer wurse þene þa.",
  "4330": "Iulius him wes bi-foren; Androgeus him bæften.",
  "4331": "& on ælche side; siȝen to his hærme.",
  "4332": "Þe king hine bi-þohte; Cassibellaune.",
  "4333": "i-sæh him bi-hælues; ænne holt hæhne.",
  "4334": "bi ænnes wudes ende; þider he gon wenden.",
  "4335": "and muchel of his folke; floȝen mid þon kinge.",
  "4336": "& a-stiȝen uppe þen hul; mid muchele mod-sorȝe.",
  "4337": "naþeles þer up þurngen; fiftene þusunde.",
  "4338": "Wes þe mu[n]t swiðe hæh; hasles þer greowen.",
  "4339": "swiðe wes þe hul bi-clused; mid cludes of stane.",
  "4340": "Heo bi-gunnen þene wude feollen. & heo bi-foren leggen.",
  "4341": "mid stocken & mid stanen; & mid stelene orden.",
  "4342": "heo gunnen heom to werien; wið heore wiðer-iwinnen.",
  "4343": "Þene hul makede þe king; to strongge enne castle.",
  "4344": "an are nihte firste; þat worc wes iforðed.",
  "4345": "for þer worhten sweines. þer worðten þeines;",
  "4346": "& þe king mid his honden. Cassibellaune;",
  "4347": "wurhte ful swiðe. to burȝen his liue;",
  "4348": "Þa þet work wes up iset. heom wes alles þa bet;",
  "4349": "& Iulius Cesar. bi-lai heom a-bute þer;",
  "4350": "A þen hulle wes þe king. Cassibellaune;",
  "4351": "þer he þolede muchelne burst. nes þer neouþer win ne must.",
  "4352": "þreo daȝes & þreo niht; ne æt þer næuer na cniht.",
  "4353": "Heo weoren swiðe uuele ilæd; for þe king heom hauede al for-rad.",
  "4354": "þe nold sæht-nesse afon; at his mæie Androgeum.",
  "4355": "þerfore he læi on hulle; hunger him derfde.",
  "4356": "Nearew wes þe king ilæd; nuste he nenne ræd.",
  "4357": "for nuste he a nare halue; helpen þat him mahte.",
  "4358": "isæh alle dæi bi-foren; his fulle iuan alle icoren.",
  "4359": "Iulium þene kæisere; mid alle þan Romanisce here.",
  "4360": "mid alle þan Rom-leoden; to þes kinges un-neoden.",
  "4361": "& alle dæi þus cleopeden; to Cassibellaune.",
  "4362": "Nu þu scalt adreden; for þine ær-dæden.",
  "4363": "hit þe likede wel; þat þu us a-dun læidest.",
  "4364": "mid þine fehte; & ure kun feldest.",
  "4365": "nu is icumen þin wa-dæi; for dæð þu scalt þolien.",
  "4366": "mid hungere & mid hæte; & mid sceome muchele.",
  "4367": "Þa wes wa þeon kinge. Cassibellaune;",
  "4368": "& nom him enne ræd. for him wes muchel neod;",
  "4369": "He nom enne wisne cniht. & sende hine forð-riht;",
  "4370": "vt to þon folke. þer weoren his iuan;",
  "4371": "& grette Androgeum. mid grið-fulle worden;",
  "4372": "bed hine cuðen. þat he his cun weoren;",
  "4373": "& þa bet æt þære neode; for he wes his bro[ð]er sune.",
  "4374": "For nabbe ich þe noht swa uuele idon; þat sculde þer-foren dæd on-fon.",
  "4375": "for þat is muchel un-riht; ȝif æuere æi god cniht.",
  "4376": "wule his god-liche cun; bute gulte aquellen.",
  "4377": "Æt heȝere neode; nu þu must me ræden.",
  "4378": "sæhtnien me wið þene kæisere; & wið þon Romanisce here.",
  "4379": "& seoððen ich wullen þe speken wi[ð]; & makien æfter þine wille grið.",
  "4380": "to-gaderen wit scullen libben; to-gadere wit scullen liggen.",
  "4381": "Þenc of mire neode; & sæhtne me wið Rom-lede.",
  "4382": "for ȝif ihc her for-wur[ð]e; auerst þe beoð þa wurse.",
  "4383": "for ȝet heo wurð%ðeð þe laðe; þe me fulsteð nu to dæðe.",
  "4384": "Þa answerede Androgeus; & wið þene cnihte he spec þus.",
  "4385": "Heu ȝare wes hit iwurðen; inne worlde-riche.",
  "4386": "þat mines æmes muchele mod; swa milde is i-wurðen.",
  "4387": "& swa swiðe ræh mon; rihtes icnawen.",
  "4388": "Ȝet ne beoð fif dæiȝes; allunge iurede;",
  "4389": "þat he me nolde vt driuen. bi-nimen me æt þan liue;",
  "4390": "Þær-to he duden al his mahte. he bi-ræuede mine æhte;",
  "4391": "& al þat me wes leof. him wes wunder-liche læð;",
  "4392": "Þe king dude vn-wis-dom. þat he swulc mod him droh on;",
  "4393": "for he fæht wið Cesare. þan Romanisce keisere;",
  "4394": "& he hine twien ouer-com. and his folk sloh and nom;",
  "4395": "Ne dude hit noht þe king ane. ah we alle clane;",
  "4396": "þer ich wes o þon fihte. mid alle mine cnihten;",
  "4397": "hærde bi-ðrungen. i wel feole stunden.",
  "4398": "Ah ich mi-seolf neore; & mine gode cnihtes.",
  "4399": "i-numen weoren ure king; & his Bruttes alle aqualde.",
  "4400": "ah we bi-foren þon kinge; fuhte ful swiðe.",
  "4401": "& driuen ut þene kæisere; mid his Romanisce here.",
  "4402": "Ne dude hit noht þe king ane; ah duden we alle clæne.",
  "4403": "Þa we hafden swa idon; & muchele wur-scipe an-fon.",
  "4404": "þa iwarð þe king on mode prut; ah ne draf he hine noht ane ut.",
  "4405": "Seoððen hit is nu her-to ibroht; nu is min eam wel bi-ðoht.",
  "4406": "mid mildliche worden; he ȝerneð mine milcne.",
  "4407": "for itemed is þe wode; nu beoð his word gode.",
  "4408": "Nu ich wulle wende; mi mod; aȝenes uuel. ich wule don god;",
  "4409": "& lutlien ich wulle his kare. & sæhtnien him wið Cesare;",
  "4410": "ær cumen þe ende of þisse dæi. helpen him ȝif ich mai;",
  "4411": "Androgeus wes swa god. sone he dude hine bar-fot;",
  "4412": "& alle his bezste cnihtes. þe mid him weoren an fuhte;",
  "4413": "& eoden to þon kaisere. þer he wes i þon here;",
  "4414": "& feollen to his foten. & folden & isohten;",
  "4415": "mildeliche spæc þus. þe treowe cniht Androgeus;",
  "4416": "Lauerd Iulius þin are. nu & æuer-mære;",
  "4417": "Lett me speken þe wið. ich ȝerne mildce and þi grið;",
  "4418": "Þu hauest ouer-cumen minne æm. inne þine fehte he nam flem;",
  "4419": "i þissen hulle he lið. & ȝeorneð þe lif-grið;",
  "4420": "for al þu hauest ouer-cumen. Cassibellaune;",
  "4421": "& muchel of his folke. iualled to grunde;",
  "4422": "& þene kinge & al his lond; bi-ȝiten to þire aȝere hond.",
  "4423": "Ȝif him nu lifues grið; & let hine speken þe wið.",
  "4424": "Ær he wes freo king.",
  "4425": "nu þu ært iwreken him on; let hine bi-cumen þin aȝene mon.",
  "4426": "and ælche ȝer þe sende; þat gauel of Brut-londe.",
  "4427": "madmes and muchel feoh; þe monscipe is þin aȝen.",
  "4428": "Þis iherde Cesar; of þissere spec%che he wes wær.",
  "4429": "a-weiward he halde; & nolde hit iheren.",
  "4430": "makede hine swulc he weore wrað; for þon wurde þe he iherde.",
  "4431": "Androgeus wes wis and war; þæne kæisere he eode neor.",
  "4432": "and græten worden; þæne keisere igrætte.",
  "4433": "and þus queð Androgeus; Hærcne hiderward Iulius.",
  "4434": "Wið me ne beo þu noht wiðer-ward; Ilæst ich habbe þe min foreward.",
  "4435": "& al þat ich þe bi-hehte; bi-foren vnkere cnihte.",
  "4436": "Ich bi-hæhte þe al Brut-lond; to setten a þire aȝere hond.",
  "4437": "& swa ich habben nu idon; & þu hit hauest al under-fon.",
  "4438": "ah ne bihæhte ich þe nauere to slæn; Cassibellaune minne æm.",
  "4439": "mid nane rihte ne mai ich hine for-don; for ich eam his mæi and his mon.",
  "4440": "ne scal he næuere dæd þolien; þe while þe ich mai him freoien.",
  "4441": "Ah ȝif mine eame lifues gri[ð]; & let hine sæhtnie þe wið.",
  "4442": "Þi mon he sæl bi-cumen; to ȝisle biteche þe his sune.",
  "4443": "& ælche ȝere senden; þreo þusend punden.",
  "4444": "& þat ich þe wullen swerien; uppen mine sweorden.",
  "4445": "Ȝif þu þis nult iwurðen; þe wurs þeo scælt iwurðen.",
  "4446": "ne scalt þu nauere mid þine here. isund of Brutlonde faren;",
  "4447": "Þa wes a-drad þe keisere. mid his Romanisce here;",
  "4448": "leouere him weore þane al his lond. þene al his seoluer; þæne al his gold.",
  "4449": "þat he weore in Oðeres; in his castel gode.",
  "4450": "for þa hefde swiðe muchel care; Iulius þon kæisere.",
  "4451": "þe wende þat Androgeus; swiken hine wolde.",
  "4452": "Iulius wes wis and war; þat he wel cudde þær.",
  "4453": "Þus seide þa Iulius; to þan eorle Androgeus.",
  "4454": "Androgeus mi leofue mon; al þine wille ic wulle don.",
  "4455": "don ich wulle þin ræd; for þu me hulpe þa me wes neod.",
  "4456": "for ne funde ich nauere treoure mon; bi-tweonen þis & Latran.",
  "4457": "Þis wes sone icud; to Cassibellaune.",
  "4458": "þa wes he swa bliðe; swa he nes neuere on his liue.",
  "4459": "Vt wende þe king; Cassibellaune.",
  "4460": "adun of þan hulle; bliðe on his mode.",
  "4461": "Ah þer Iulius dude wel; & wurð-scipen muchele.",
  "4462": "he hine lette ueden; he hine lette scruden.",
  "4463": "he hine lette baðien; ær he him bi-uoren come.",
  "4464": "Þa hit wes al igreiþed; þa comen heo to-gæderes.",
  "4465": "grið þer heo astalleden; & wel hit wes ihalden.",
  "4466": "heo makeden heore foreward; biforen heore duȝeðe.",
  "4467": "Cassibellaune bi-com; Iulius aȝene mon.",
  "4468": "& ælche ȝere him sende; þreo þusend punden.",
  "4469": "Æðes þer weoren isworene; & neoren heo nauere forlorne.",
  "4470": "for treowe men heom a-stalden; & al-swa heo gunnen heom halden.",
  "4471": "Neoðeles Iulius wes þæ ærste mon; þe dude þis lond inne [þ]eow-dom.",
  "4472": "seoððen Noe & his sunen; of þære arche weoren icumen.",
  "4473": "Þeo al þis wes iuaren; þa to-dælde þa verden.",
  "4474": "& þe keisere & his iueren; al þat winter ((heo)) wu((ne))den here.",
  "4475": "mid sæhte and mid sibbe; mid selcuðe murȝeþe.",
  "4476": "Touward þan sumere; heo ouer sæ wende.",
  "4477": "& lædde mid him Androgeum; þe wes his deoreste mon.",
  "4478": "& Androgeus walde; al þat he wolde.",
  "4479": "heonene in-to Rome; hit stod on Androgeus dome.",
  "4480": "Ne com he nauere-mare here; ne nan of his i-uere.",
  "4481": "ne leouede he neuer seoððen; buten seouen ȝere.",
  "4482": "Cassibellaune; þe wes þisse londes king.",
  "4483": "þa his ende-dæie com; in Eouer-wicke heo dæide",
  "4484": "[Ær þe king were dæd dæide] his quene.",
  "4485": "þe king wes al bærn-les; Bruttes weoren særi.",
  "4486": "Þis iherde Tennancius; þe i Cornwale wes dux.",
  "4487": "þat his eam wes idæied; & his aðelene æt-fallen.",
  "4488": "and his broðer Androgeus; iuaren uorð mid Iulius.",
  "4489": "& [m]uchel of his cunne; quehten mid him-seolue.",
  "4490": "Tennancius hine bi-ðoðte; hu he faren mihte.",
  "4491": "& hu he mihte gan on; þat he hafde þisne kine-dom.",
  "4492": "þe Lud king his fader; walde wel longe.",
  "4493": "Tennancius nom his sonde; & sende in-to Brutlonde.",
  "4494": "bad heom buȝen him to; þa bet heom sculde iwurðen.",
  "4495": "hebben hine to kinge; al buten compe;",
  "4496": "bitachen him al þat lond. þe Lud his fader hafde an hond;",
  "4497": "& he heom wolde luuien. þa while þat he luuede;",
  "4498": "& ȝif heo þis wolde. habben he hit wolde;",
  "4499": "oðer he wolde mid fehte. fallen heom to grunde;",
  "4500": "Bruttes ferden heom to Lundene. to muchele hustinge;",
  "4501": "þat heom þuhte þe bezste ræd. to don þat Tennantius heom bæd;",
  "4502": "Æfter him heo senden. & heouen hine to kinge;",
  "4503": "þa weoren inne Bruttene. blissen inouwe;",
  "4504": "Tou and twenti wintre. þis lond he iwalde;",
  "4505": "seoððen com þe ilke dæi. þat þe king dæd læi;",
  "4506": "inne Lundene he lið. særi weoren his leoden;",
  "4507": "Þeos kinge hæfde enne sune. Kinbelin ihaten;",
  "4508": "he wes iuaren mid his æme. forð into Rome;",
  "4509": "Augustus Cesar hine makede cniht. þat wes swiðe muchel riht;",
  "4510": "for seoððen Iulius wes dæd. & duȝeðen bi-læfden;",
  "4511": "ne bilæfde he næuer nænne. of Androgeus cunne;",
  "4512": "þat heold feht & iwin. swa dude Kinbelin;",
  "4513": "& weorede Rome-þeode. wið vncuðe leode;",
  "4514": "Þis iherde Bruttes. þe weoren swi[ð]e bisie;",
  "4515": "þat Kinbelin þe kene. wunede inne Rome;",
  "4516": "þe wes Tennantiusses sone. & of Lud kinge icume;",
  "4517": "Tweien cnihtes heo nomen sone. & senden to Rome;",
  "4518": "& þeo cudden Kinbeline. þat his fader wes of liue;",
  "4519": "& beden hine stilleliche. iuaren of þere riche;",
  "4520": "Nes hit noht longe; þat he ne com hider sone;",
  "4521": "and Bruttes hine on-fengen. & heouen hine to kinge;",
  "4522": "On Kinbelines dæie; þe king wes inne Bruttene.",
  "4523": "com a þissen middel-ærde; anes maidenes sune.",
  "4524": "iboren wes in Beðleem; of bezste alre burden.",
  "4525": "He is ihaten Iesu Crist; þurh þene Halie Gost.",
  "4526": "alre worulde wunne; walden englenne.",
  "4527": "Fæder he is on heuenen; froure moncunnes.",
  "4528": "Sune he is on eorðen; of sele þon mæidene.",
  "4529": "& þene Halie Gost; haldeð mid him-seoluen;",
  "4530": "þene gast he wel daleð. to þan þe him beoð leoue;",
  "4531": "al-swa he dude Peture. þe wes a wræche fiscære;",
  "4532": "þe makede hine an mancunne. hehst of alre manne;",
  "4533": "Kinbelin Bruttene king; wes god mon þurh alle þing.",
  "4534": "& he luuede here; twa & twenti ȝere.",
  "4535": "An his dæie her luuede a mon; inne þisse leoden.",
  "4536": "feorliche þing fuleden him; he wes ihaten Teilesin.",
  "4537": "heo heolten hine for witie. þurh his wit-fulne cræfte;",
  "4538": "& al heo hit ilæfden. þat Teilesin heom seide;",
  "4539": "he seide heom seolkuð i-noh. & al heo hit funden soð;",
  "4540": "he seide heom ælche ȝere. wæt heom to cumen weore;",
  "4541": "Þe king him sende æfter. wise twalf cnihtes;",
  "4542": "ba[d] hine comen him to. þat he nan oðer seolden don;",
  "4543": "& heo hine broðten sone. bi-foren þen folke-kinge.",
  "4544": "A-nan swa þe king hine imette; fæire he hine igrette.",
  "4545": "Swa me helpen min hefde & mi chin; welcume ært þu Teilesin.",
  "4546": "& leouere me is þine isunden; þenne a þusend punden.",
  "4547": "Þa andswerede Teilesin; and þus seide to Kinbelin.",
  "4548": "Swa ich mote gode iþeon; al þu hit sælt wel biteon.",
  "4549": "Þa wes glad Kinbelin; & þus seide to Teilesin.",
  "4550": "Her beoð to þisse londe icumen; seolcuðe leod-ronen.",
  "4551": "& from-war[d] þeon londe of Ierusalem; iwurðen heo beoð in Beðleem.",
  "4552": "Þer is iboren an luttel child; inne þere leoden.",
  "4553": "Muchele is & stor þe eiȝe; tacnen þer beoð on sterren.",
  "4554": "an monen & on seonnen; eie is on mon-cunnen.",
  "4555": "Þis is widen icuð; & þa writen me beoð to icume.",
  "4556": "& ic wolde iwiten æt þe; þu ært mi wine deore.",
  "4557": "to whan þis tocne wule ten; to wulche þinge temen.",
  "4558": "for her-fore is alches londes folc; læd-liche afered.",
  "4559": "Þa answerede Teilesin; & þus seide to Kinbelin.",
  "4560": "Hit wes ȝare iqueðen; þa quides beoð nu soðe.",
  "4561": "þat scolden beon a child iboren; of alle folke icoren.",
  "4562": "& þat scolde beon ihaten Hælend; & helpen his freondes.",
  "4563": "alesen his leofue wines; of læðe heore bendes.",
  "4564": "of helle bringen Adam; Noe & Abraham.",
  "4565": "Sadoc & Samiel; & Symeon þene alde.",
  "4566": "Iosep an Beniamin; & alle his broðeres mid him.",
  "4567": "Iohel & Eliseon; Asor & Naason.",
  "4568": "Ysaac & his broðer; & monienne oðer.",
  "4569": "moni hundred þusend; þe iþud beoð to hellen.",
  "4570": "& for swulchere neode; he is icumen to þere þeoden.",
  "4571": "Þeos word seide Teilesin; & alle heo weoren soðe.",
  "4572": "Þa þan kinge wes icudde; þas quides þa weoren soðe.",
  "4573": "þa weoren þa tiðinde cuðe; ȝeond his kineriche.",
  "4574": "Bruttes her-of ȝemden; & noht hit ne forȝeten.",
  "4575": "Kinbelin wes god king; & griðful þurh alle þing.",
  "4576": "& þa Rom-leoden; swiðe hine luueden.",
  "4577": "& ȝif þe king wolde; wið heom wiðer-heolden.",
  "4578": "he miðte æt-halden heore feoh; þe Iulius her fætte.",
  "4579": "ah æuere-mære bi his liue; he hit heom leofliche ȝeaf.",
  "4580": "Seoððe him comen þæ tiðinde; of Crist Godes childe.",
  "4581": "ne leouede þe king mære; buten ten ȝere.",
  "4582": "Seoððen þe king bilæfden his lif; inne Eowuerwike he ȝet lið.",
  "4583": "Her he bilæfden tweien sunen; Wiðer & Aruiragune.",
  "4584": "Wiðer wes þa ældere. Aruiragun þe ȝungere;",
  "4585": "ah þe king biqueð Wiðer. al his kineriche;",
  "4586": "& he dihte and delde. æfter his fader dæie.",
  "4587": "He wes swi[ð]e god cniht; & hæfde ihælden moni fiht.",
  "4588": "ah he wes swiðe sturne. & stærc wið þeon folke.",
  "4589": "He nalde for nane dome; mare heren to Rome.",
  "4590": "ne na gauel heo[m] senden; vt of þissen londe.",
  "4591": "ah whære-swa he fonde enne gume; þe of Rome weore hider icumen.",
  "4592": "he lette smiten him of þat hæfde; biræiuie hine at liue.",
  "4593": "& þus he heom græiðeden; mid grimme his gomene.",
  "4594": "[An] kæisere wes in Rome; Claudius ihaten.",
  "4595": "iherden þa tiðende; of Wiðer þon kinge.",
  "4596": "whulcne scome he him hæfden idon; & mare him bi-hehte.",
  "4597": "Þe kæisere hine wrædden; þe Wurs him wes on heorte.",
  "4598": "& swor bi his rigge; þat Wiðer hit scolde a-biggen.",
  "4599": "He bigon. to senden; ȝeond al þan Romleoden.",
  "4600": "he hætte al þa ræiȝe; and alle þa rad-fulle.",
  "4601": "alle his hæȝe men; his hustigge isechen.",
  "4602": "& heo to-gædere comen; i þere burh of Rome.",
  "4603": "Heo buden heore ferden. wide ȝeond þon ærde;",
  "4604": "Mid unimete dome. heo ferden vt of Rome;",
  "4605": "heo ferden swa longe. þat heo comen to þisse londe;",
  "4606": "Claudius þe kæisere. & al his Romanisce here;",
  "4607": "At Port-chæstre heo comen alond. & stepen up a sæ-strond;",
  "4608": "& bi-læien anan Port-chæstre. mid heore folke swiðe faste;",
  "4609": "Heo letten deluen diches. vnimete deope;",
  "4610": "& al a-buten ouer-al. he makede stænene wal.",
  "4611": "Þa wes Port-chestre; burh mid þan bezste.",
  "4612": "ah mid þan wind-ræsen; al heo gunnen to-reosen.",
  "4613": "mid fure and mid fehte for-uaren; þurh Glaudius þan kæisere.",
  "4614": "Þis iherde Wiðer; þe wes Bruttene king her.",
  "4615": "þat icumen wes i þisse lond; Claudius þat wes swa strong.",
  "4616": "Þe king gædere[de] uerde; wide ȝeond his eærde.",
  "4617": "& Aruiragus his broðer; gæderede an-oðer.",
  "4618": "& ferden to-ward þære sæ; mid selkuðe folke.",
  "4619": "þat heo comen mid heore here; to Claudiene þan kæise[re].",
  "4620": "Feondliche heo feohten; fullen þa fæie.",
  "4621": "and þe eorl Aruiragus; mid æðele help his broðer.",
  "4622": "Claudius hæfde enne richene mon; þe wes icleoped Haumund.",
  "4623": "he redde þæn kæisere; & al þan Romanisce here.",
  "4624": "Hamund bi-heold Wiðer; & his wiðer-happes.",
  "4625": "& heu ladliche i þon fihten; he sloh þa Rom-cnihtes.",
  "4626": "& al þat him bi-foren stod; he falden to his foten.",
  "4627": "Hamun hine bi-þohte; whet he don mihte.",
  "4628": "hv he mihte þene king; Wiðer aquelle.",
  "4629": "Hamun ferde ȝeon þat wæl; & wende þa deden.",
  "4630": "funde þer enne cniht; þe islæȝen wes þer-riht.",
  "4631": "nom he his burne; & his gold-ileired bord.",
  "4632": "leoup he an his stede; & bihælues he gon riden.",
  "4633": "þer he isæh Wiðe[r] king; þe wiðer wes an compe.",
  "4634": "Hamun þe ridere; smat his aȝene ifere.",
  "4635": "& warð him swiðe bisi; swulc he Brut weore.",
  "4636": "Wende þe king Wiðer; þat he weore his iuere.",
  "4637": "ah þer he na ne come; ȝif hit nere for swike-dome.",
  "4638": "Hamun arnde upwar[d]; & oðer while adunward.",
  "4639": "þenne he isæh Romanisce mon; he rasden him ouen-an.",
  "4640": "his speche wes al Brutisc; Brut swulc he weoren.",
  "4641": "Swa longe he gon riden; þat he wes bi þæs kinges side.",
  "4642": "& fæht þan kinge bi-foren; swulc he weoren his mon iboren.",
  "4643": "& sloh ((is)) haȝen iueren; muchel swike-dom wes þere.",
  "4644": "Þe king him treousede on; for he wes swa æht mon.",
  "4645": "& wende for soð riht; þat he weore his aȝen cniht.",
  "4646": "Þe king wende forð-rihtes; bi-hælues þan fihte.",
  "4647": "he wes swiðe of-hæt; þat al his burne wes bi-swæt.",
  "4648": "he lette his burne of his rugge eorne.",
  "4649": "& Hamun him to strac; mid toȝen his mæine.",
  "4650": "mid his spere he wes wæht; þes kinges breosten he to-bræc.",
  "4651": "þane king Wiðer he of-sloh; þer wes swike-dom inoh.",
  "4652": "& seoððen rehliche fleh; to his Rom-leode.",
  "4653": "kudde hit his kæisere; whet he dude mid his spere.",
  "4654": "Þis isæh Aruiragus; þat his broðer islæȝe wes þus.",
  "4655": "mid muchelen hiȝinge; he leup to þan dæde kinge.",
  "4656": "igrap his stede; & alle his iwede.",
  "4657": "& sturede i þon compe; al-se hit þe king weore.",
  "4658": "Mest alle þa Bruttes þe weoren þere; wenden þat hit weoren Wiðer.",
  "4659": "heo ræsden to Romleoden; & heo remden to flonne.",
  "4660": "heo sloȝen forð-rihtes; Claudienes cnihtes.",
  "4661": "niȝen þusende; heo læiden to þon grunde.",
  "4662": "Claudien þe kæisere; sa[d] wes of þon compe.",
  "4663": "his folc flah into scipen; & from þæn londe iwenden.",
  "4664": "forð mid þon vþen; feondes heom uereden.",
  "4665": "Fif þusend heo lefden; uppen þon londe.",
  "4666": "þat ne ((mithte)) no to scipe cumen; þat heo neoren islæȝen oþer inomen.",
  "4667": "Wunderliche a-wei heo riden; touward ane muchele wude.",
  "4668": "Aruir((a))gus heom æfter; mid twenti þusend cnihtes.",
  "4669": "heo sloȝen heo nomen; mid honden heo to-drowen.",
  "4670": "Hamun þurh þene wude flæh; riht touward þere sæ.",
  "4671": "he ærnde to are hæuene; he wenden scipen habben.",
  "4672": "Þe sæ wes iȝeonge[d] þe scipen stoden a londe.",
  "4673": "Þæ wile þe he þa scipen vt scæf; Aruiragus him to draf.",
  "4674": "Nefde Hamun to iueren; bute þritti rideren.",
  "4675": "Aruiragus heom alle sloh; & Hamun mid heorsen to-droh.",
  "4676": "for his broðer dæðe; him wes swi[ð]e unneðe.",
  "4677": "& an oðer halue he wes glæd; þat his ifon weoren dæd.",
  "4678": "for Hamundes dæðe; Hamton heo hit hæhte.",
  "4679": "nu and auere-mare; þe nome stondeð þere.",
  "4680": "Nu þu iherest of wuche gomen; aras þer þe to-nome.",
  "4681": "swa doð a feole wise; to-nome ariseð;",
  "4682": "& ofte of lutle þinge. þe longe ilaste[ð].",
  "4683": "for his nauere nan oðer gomen; þat cleouieð alswa ueste.",
  "4684": "Þa Hamun & is iueren weoren dæd; Aruiragus wes swiðe glad.",
  "4685": "ah sone þer-æfter. him com særinesse;",
  "4686": "He & his cnihtes. þeonene forð-rihtes;",
  "4687": "tuo Winchestre wenden. wæne com on ueste;",
  "4688": "heo wende to soðe. þat heo siker weoren;",
  "4689": "Claudius þe keisere. mid alle his Romanisce here;",
  "4690": "ouer sæ wende. al mid isunde;",
  "4691": "Nes he þer buten enne niht. þe wind wende forð-riht;",
  "4692": "fromward þan stronde. in-to þissen londe;",
  "4693": "Claudius wenden aȝan. weder him stod an wille;",
  "4694": "hiȝenliche sone. to Port-chestre heo comen;",
  "4695": "Up iwende þe kæisere. mid al his Romanisce here;",
  "4696": "iwepned wel alle. heo wenden to þan walle;",
  "4697": "to heo eoden alle afoten. & swiðe freche weoren;",
  "4698": "ouer þene wal heo clumben. & binnen heo þrungen;",
  "4699": "þat folc heo al slowen. þa æhte heo nomen;",
  "4700": "al þa wunliche burh. heo barnden to duste;",
  "4701": "Þus Port-chæstre to-ræs; & nauere seo[ðð]en heo ne aras.",
  "4702": "þat heo swulc weore; swa heo wes eare.",
  "4703": "Claudius þe keisere; mid wunderliche here.",
  "4704": "ferde to Winchæstre; & bi-læi þa burh swi[ð]e feste.",
  "4705": "Þer binnen wes Aruiragus; ærmliche biþrungen.",
  "4706": "and muchel dæl of his cunne; of Bruttisce monnen.",
  "4707": "Wa wes þon kinge Aruiragus; & to his cnihtes seide þus.",
  "4708": "Suggeð me gode men; godfulle kempen.",
  "4709": "wulle ȝe me helpen; mid hæhȝere strengðe.",
  "4710": "her to biwinne; wurð-scipe minne.",
  "4711": "Þa answereden; aðele cnihtes.",
  "4712": "Nulle we þe bilæuen; for liue ne for dæðen.",
  "4713": "On heo duden heore iweden; & leopen on heore steden.",
  "4714": "cnihtes þer weoren swiðe iwhæte; heo dude[n] up þere burh-ȝæten.",
  "4715": "heo makeden heore sceld-trome; þa scalkes weoren gode.",
  "4716": "Weoren alle þa cnihtes; ȝærewe to þon fihte.",
  "4717": "Þa somnede alle þa alde; þe to fehte heom scolde halden.",
  "4718": "bi are halue heo riden; & spileden of ræde.",
  "4719": "& nomen tweien cnihtes; & senden to þon kæisere.",
  "4720": "& axeden wheðer he wolde grið; þe he wolde vnfrih.",
  "4721": "Ær þer come mare lure; hefde he þene cure.",
  "4722": "Þa andswerede Claudius; & wið þan cnihten he spec þus.",
  "4723": "Wel is þe man nut; þe sæht-nesse wurcheð.",
  "4724": "Ich æm ræh mon i-noh; Rome is min riche.",
  "4725": "& alle þa londes; stondeð a mire honde.",
  "4726": "þa biȝet me bi-uoren; Iulius þe kæisere.",
  "4727": "& æfter mine dome; hæreð in-to Rome.",
  "4728": "buten þes ilke kinedom; nulle me noht icnawen.",
  "4729": "na þissere leodes folke; for lauerd me halden.",
  "4730": "& me pugcheð muche scome; at mire heorte ic habbe grome.",
  "4731": "ȝif Rome scæl for-leosen; þa while þe ich leouie.",
  "4732": "heore muchele wurhscipe; þat mine ældere hire biwunnen.",
  "4733": "For nare ȝitsunge; for nare ȝiuernesse.",
  "4734": "ne com ich to þissen londe; to halden fiht stronge.",
  "4735": "ne for nane plihte; buten to biȝiten mine rihte.",
  "4736": "& ic heo wulle bi-winnen; oðer an wæle liggen.",
  "4737": "Æ[c] cnihtes ȝit beoð hider icumen; from þon kinge Aruiragune.",
  "4738": "Fareð swi[ð]e aȝen; to þan folc-kinge.",
  "4739": "suggeð him to soðe; for hit cumeð him to cuðe.",
  "4740": "þat ȝif he wule a leoð gan; & halden me for lauerde.",
  "4741": "& he me wulle buȝen; þa bet him scal iwurðen.",
  "4742": "ȝif he me wule sende; mine rihten of his londe.",
  "4743": "ic hine wulle wurðien; mid wurhscipe muclen.",
  "4744": "& suggeð him ful iwis; ich ȝifuen mine dohter Genuis.",
  "4745": "to sibben & to some; þe bet wit mawen libben.",
  "4746": "& ȝif he þis nule don; he scal wurs vnderfon.",
  "4747": "faren wit swullen to-somne; & mid fehten hit to-dælen.",
  "4748": "makien wæn-slæhtes; þænne beoð þe wurse.",
  "4749": "Þa cnihtes wenden forð-riht; to þan folc-kinge.",
  "4750": "cudden him soð quides; from Claudien þæn kæisere.",
  "4751": "Þe king isæh þe neode; & droh to his ræde.",
  "4752": "and he mid wurð-scipe; þas cnihtes awurðede.",
  "4753": "þat he of his kinedome; wulde heren in-to Rome.",
  "4754": "and seoððe wurðscipe him don; his dohter to quene vnder-fon.",
  "4755": "To-gædere heo comen; and sæhten heo weoren sone.",
  "4756": "& seoððen heo alle iwenden; i[n]-to Winchæstren.",
  "4757": "þa weoren in þissen londe; blisfulle songes.",
  "4758": "Heo wuneden inne Winchæstre; an and twenti wikene.",
  "4759": "& senden to Rome ful iwis; æfter þan maidene Genuis.",
  "4760": "Þat maiden mid isunde; com to þisse londe.",
  "4761": "& Claudien þe kæisere; ȝæf heo þisse kinge.",
  "4762": "ȝet hit is isene; þat heo wes her quene.",
  "4763": "þat þe king [Aruiragus]; to quene hæfde Genuis.",
  "4764": "Þes þinges weoren idone; and Claudien hæuede isend to Rome.",
  "4765": "þa while iwende Claudius; & þe king Aruiragus.",
  "4766": "into Orcaneiȝe; & þat lond al bi-læien.",
  "4767": "ah muchel lond þer-abuten; al heo hit biȝeten.",
  "4768": "two & þritti æit-lond; heo setten on heore aȝere heond.",
  "4769": "heore grið heo setten fæste; and wenden to Winchæstre.",
  "4770": "From Rome wes icumen ful i-wis; þat fæire maide Genuis.",
  "4771": "isund & hire iuæren. sixti rideren;",
  "4772": "þat maiden wes iwedded. þe king heo hafde to bedde;",
  "4773": "Muchel wes þa blisse. þe wes þanne ((i)) Bruttene;",
  "4774": "mid þan kinge Aruiragus. and þæn kæisere Claudius;",
  "4775": "þa wes þis folk. swa bliðe. heo nære nauer ær on liue;",
  "4776": "for þere muchele blisse. heo arærden enne burȝe;",
  "4777": "an enne swiðe feire stude. uppe Sæuerne;",
  "4778": "Þa þe burh wes al imaked. mid muchelere strengðe;",
  "4779": "þa burh ȝæf Aruiragus. þæn kaisere Claudius;",
  "4780": "and þat lond þer-abuten. muchel & noht lutel.",
  "4781": "He hæhte setten hire on nome; þe hire mihte isemen.",
  "4782": "hu þe king Aruiragus; nam to quene Genuis.",
  "4783": "& þer þe king heo ȝef Claudiene; þan Romanisce kæisere.",
  "4784": "Claudien þe heȝe. Kairclou heo hehte.",
  "4785": "a[c] nas hit noht longe; þat þe nome moste stonden.",
  "4786": "a[c] for Claudiusses wurð-scipe; swa wes þe nome iqueð%ðen.",
  "4787": "Ah þa Claudius ærest in þissen londe com; he funde enne feire wimman.",
  "4788": "heo wes witer heo wes wis; heo wes maiden ful iwis.",
  "4789": "Claudienes cnihtes; heo bi-wunnen i þon fihte.",
  "4790": "inne Port-chæstre; & heolden heo wel fæste.",
  "4791": "& ȝeuen heo Claudiene; hit wes him swiðe iqueme.",
  "4792": "& he hire rædde; & forð mid him ladde.",
  "4793": "& leouede þe wimman; leofliche swiðe.",
  "4794": "Þe wifman i-warð mid childe; bi Claudiene þan balde.",
  "4795": "þa þet child wes iboren. wel wes Claudiene þer-foren;",
  "4796": "Þa þe time wes ifulled. þat hit fulleht. sculde habben;",
  "4797": "æfter þan [hað]ene laȝen. þat stoden o þen ilke dæȝen;",
  "4798": "nome heo him aræhten. and Gloi þat child hahten;",
  "4799": "Þis child wæx and wel iþæh. & muchel folc him to bah;",
  "4800": "& Claudien him bitæhte. þa burh þe he ahte;",
  "4801": "& sette heo mid cnihten. þe gode weoren to fehten;",
  "4802": "and hæhte heo wite wel faste. & heoten heo Gloichestre;",
  "4803": "al for his sune luuen. þe leof him wes an heorten;",
  "4804": "þe seoð[ð]e biȝæt al Walisc lond. to his aȝere hond;",
  "4805": "and þerof he wes deme. & duc feole ȝere;",
  "4806": "Þis child me biwuste. inne Gloichæstre;",
  "4807": "& þa þeos þinges weoren idone. Claudius ferde to Rome;",
  "4808": "& ladde þes childes moder. for quene nauede he oðer;",
  "4809": "Þa Claudius com to Rome. tiðende him com sone;",
  "4810": "þat þer wes cumen liðende. into þere leode;",
  "4811": "an swiðe selcuð gume. of Antioge he wes icome;",
  "4812": "Petrus he wes ihaten. he dude þer feole teonen;",
  "4813": "he uerde ȝeond al þat lond. & turnde hit to Godes hond;",
  "4814": "Heonene wes iuaren Claudius. þis lond heold Aruiragus;",
  "4815": "& Genuis his quene. þe wifmon wel idone;",
  "4816": "þa isæh þisses ledes king. þat him ne derede naðing;",
  "4817": "þus he wunede here. mid blisse twenti ȝere;",
  "4818": "Vnder þan comen tiðende. to Aruiragus þan kinge;",
  "4819": "næs þer nan oðer ræd. bute Claudius inne Rome wes dæd;",
  "4820": "Wa wes þisse kinge. swa wes þere quene;",
  "4821": "swa wes alle þon bezsten. þe wuneden an Bruttene;",
  "4822": "An þan timen hit wes. þat Gloi wes swiðe god cniht;",
  "4823": "Þa þeo tiðende. weoren comen to londe;",
  "4824": "of Claudius þen kæisere. & hu hit wes al iuaren;",
  "4825": "þa seide þe king. Aruiragus. & wið his duȝeðe he spac þus;",
  "4826": "Swa ich auere ibiden are. nulle ich nauere-mare;",
  "4827": "þurh nane dome. heren into Rome;",
  "4828": "næ nauere-mare heom senden. gauel of mine londe;",
  "4829": "Ah ȝif heo hider cumeð liðen. leoden to biwinnen;",
  "4830": "her heo sculeð ibiden. bitterest alre baluwen;",
  "4831": "næ biȝeten nan oðer god. buten here ȝeoten heore blod;",
  "4832": "scullen alle heore wif. widewen iwurðen;",
  "4833": "Þus seide þe king. þeh hit soð ((n))eore;",
  "4834": "þer he sæt mid his scenche. an his kine-benche;",
  "4835": "Ah al oðer hit iwarð. inne þan twam wintren;",
  "4836": "for þa Rom-leoden. sende to þissere þeoden;",
  "4837": "hæhte heom senden. here gauel of þissen londe;",
  "4838": "And þe king Aruiragus. wradliche heom answerede;",
  "4839": "hehten heom mucle eiȝe. ut of his æh-seone;",
  "4840": "fleon of þissen londe. ær heo fæiȝe iwurðen;",
  "4841": "forð heo iwenden, into Rom-londe;",
  "4842": "Þa wes i þon ȝere. Vaspasien kæisere;",
  "4843": "þes tiðende him wes læð. & her-fore he was wrað;",
  "4844": "He clupede to ræde. alle Rom-leode;",
  "4845": "& seide bi his liue. þat he wolde to Brutt-londe;",
  "4846": "bi-telen his irihten. þat Claudius ær ahte;",
  "4847": "& ȝif heo nolden gan an grið. he wolden fehten heom wið.",
  "4848": "and al Rom-leoden. þis him gon ræden;",
  "4849": "Vaspasien him forð wende. þat he com to France;",
  "4850": "þa ȝet hit wes al his aȝen. þat he isæh mid his aȝene;",
  "4851": "ladde he þere leodene king. þe hine for lauer[d] icneou;",
  "4852": "vorð mid ((im))-seoluen. touward þissen londen;",
  "4853": "To þere sæ he wende. scipen he þer funde;",
  "4854": "þat to-ȝenes him weoren ibonned. þe ȝet þe he wes i Rome;",
  "4855": "He ibad þes wederes. wind com on oueste;",
  "4856": "in he wende at Wit-sond. & æt Doure he þohte nimen lond;",
  "4857": "Aruiragus þer-of wes war. & atliche him biuore uerde;",
  "4858": "& draf hine ut mid stre[n]gðe. forð mid sæ-strame;",
  "4859": "Mid him hafde Vaspasien. swiðe gode sæ-men;",
  "4860": "s[t]rahten vt here lof. & leiden æfter vðen;",
  "4861": "forð bi sæ-side. seileden swiðe.",
  "4862": "An hiȝende ful sone; to Tottenas heo come.",
  "4863": "strahten scipen to þan londe; & eoden uppen stranden.",
  "4864": "Heo nomen heore wepnen; & forð gunnen wenden.",
  "4865": "to-somnen heo riden uaste; þat heo comen to Æxechæstre.",
  "4866": "he wen[den] wel to bi-stelene; in-to þare burhȝe.",
  "4867": "Ah þet burh-folc wes war; & wel hine wusten.",
  "4868": "wel heo closden heore ȝeten; & ȝareweden heom to fehten.",
  "4869": "& þa burh bi-wusten; wel mid þan bezsten.",
  "4870": "Seouen daȝes fulle; Vaspasien mid his monnen.",
  "4871": "læiȝe at Exchæstre; & bilaie heom swiðe ueste.",
  "4872": "Þat iherde Aruiragus; þat he wes icume þus.",
  "4873": "he nom al þa ferde; of Brut-londes ærde.",
  "4874": "& sone he gon faren. in toward Cornwalen;",
  "4875": "in-to Ex-chæstre. þa burh wes þa fæstre;",
  "4876": "Aruiragus wes þer-innen. mid Bruttisce mennen;",
  "4877": "Vaspasien þer-vte. þa burh bi-læi abute;",
  "4878": "A-marȝen þa hit dæi wes. duren heo vntunden;",
  "4879": "cnihtes heom gereden. grundliche feire;",
  "4880": "blewen þa bemen. heornes gunnen dremen;",
  "4881": "heondleden scæftes. & gold-faȝe sceldes;",
  "4882": "riden ut to-some. ræȝe Brutes.",
  "4883": "þritti þusend; þe þræt wes þa mare.",
  "4884": "Þer-ute wes heom to-ȝæn; þe kæisere Uaspasien.",
  "4885": "to-gadere heo tuhten; & laðliche fuhten.",
  "4886": "hardeliche heuwen; helmes þer gullen.",
  "4887": "stercliche to-stopen; mid steles egge.",
  "4888": "Alle dæi þer ilæste; fæht mid þan mæste.",
  "4889": "a þet þat þustere niht; to-dælde heore muchele fiht.",
  "4890": "læien a ba halue; cnihtes to-heouwen.",
  "4891": "þær wes hærm mid þon meste; bi-uoren Ex-chæstre;",
  "4892": "Þat bi-heold þa quene. Genuis i-haten;",
  "4893": "særi wes hire heorte. mid hermen a-fulled;",
  "4894": "cleopede to hire lauerde. þe leof hire wes on heorte;",
  "4895": "to þon kinge Aruiragus. þæ quene spac wið him þus;",
  "4896": "Lauer[d] bi-þenc þe. Þine þeowes beoð gode;",
  "4897": "þu hauest mucle treow-scipe. treowðe staðeluæste;",
  "4898": "þat beoð þa þingges. þe bi-riseð to ælche kinge;",
  "4899": "riche men & hæne; ȝif wið seoumen he wule beon clænen.",
  "4900": "Bi-þenc þu a þine quides; þe þu sulf quiddest.",
  "4901": "wið Claudien minne fader; þe wes þi cudliche freond.",
  "4902": "þe dude þe þa wurhscipe; bi-tahte me þe to wiue.",
  "4903": "& þu ært me swa leof; swa mi kine-lauerd.",
  "4904": "Mi cun is her wið-vten; & þi kun her wið-innen.",
  "4905": "Ȝif þu brekest þine quides; & mi cun quellest.",
  "4906": "soð ich þe habbe iseid; wið þine sune þu beost iuæid.",
  "4907": "& ȝif mi cun clembeð. & bi-neoðen þe ibringeð;",
  "4908": "& þe seoluen & þin folc. falleð to grunde;",
  "4909": "ȝif þu and þine þer wurðeð dæd. þeonne beo ich wið mine sune iued.",
  "4910": "betere weore sæhte; þene swulc vnisibbe.",
  "4911": "& bi-þenc þe of þan fore. hu þu mine fader swore.",
  "4912": "to lasten alche ȝere; al to þine liue.",
  "4913": "gauel in-to Rome; of þine kine-dome.",
  "4914": "& ȝet ilæsteð þi lif; swa hit do longe.",
  "4915": "for þi þu most holden; þat þu ær bihæhtest.",
  "4916": "Al þa hered-cnihtes; heolden mid þere quene.",
  "4917": "Þe king and alle his cnihtes; wakeden alle nihte.",
  "4918": "al niht heo runden; whæt heom weoren to ræde.",
  "4919": "Ne mihte heo finde nænne ræd; þe heom þuhte al swa god.",
  "4920": "swa heom þuhte þe soðe quides; of þere quene.",
  "4921": "A-marwe þa hit dæi wes. duȝeþen heom gereden;",
  "4922": "to-gædere-ward heo uusden. alswa heo wolden fehten;",
  "4923": "Forð com þa quene. & rad heom bi-tweonen;",
  "4924": "ærst heo nom grið. & seoððen heo heom spac wið;",
  "4925": "sette sæhtnesse. somnede cnihtes;",
  "4926": "þa ær weoren ifeonde. makede heom to fronde",
  "4927": "And þe king heom bi-hehten; his foreward to haldene.",
  "4928": "& swa he hit ilæste; þe while þe he luuede.",
  "4929": "Þus heo weoren sahte; & þus heo weoren some.",
  "4930": "Þa wes þeos Bruttene; swiðe iblissed.",
  "4931": "& Vaspasiæn and his iueren; al þat winter wuneden here.",
  "4932": "from burie to burie; ferden mid blisse.",
  "4933": "Anan swa seomer come; þa ferden heo to Rome.",
  "4934": "Brut-lond wes bliðe; a to þeos kinges liue.",
  "4935": "Nu hauede þe king Aruiragus; enne sune þe hehte Maurus.",
  "4936": "he wes isende to Rome; to leornien in scole.",
  "4937": "þer him wes swa wel idiht; he wes clærc & god cniht.",
  "4938": "Þider him com sonde; ut of þissen londe.",
  "4939": "þæt her nes nan rad; for þe king his fader wes dæd.",
  "4940": "& he mosten cume sone; to his kine-dome.",
  "4941": "Swa wes þat writ idiht; & he hit dude forð-riht.",
  "4942": "to þisse londe he com; & under-feng þene kine-dom.",
  "4943": "Wel riche wes Aruiragus; and mucle ricchere Maurius.",
  "4944": "a þisse londe he heold grið; a þisse londe he hulde frið.",
  "4945": "her wes blisse her wes mete; & alre godene mast.",
  "4946": "A þissen ilken hit stod; þet com ouer sæ-flod.",
  "4947": "an king þe hæhte Rodric; elche oðer unilic.",
  "4948": "he com ut of Scice; elches londes vniliche.",
  "4949": "he brohte mid him þe Peohtes; folc of muchele mahte.",
  "4950": "Seoððen Rod[r]ic wes ærst mon; & he mihte uuel don.",
  "4951": "a he ferde bi sæ-flod; & dude he uuel & næuere god.",
  "4952": "monie hundreð buriȝe; he hæfde imakede blæðe.",
  "4953": "He ferde bi sæ-stronde; into Scotlonde.",
  "4954": "þat lond he al wæste; mid hermen þan meste.",
  "4955": "þurh þat lond he ærnde; & hæ[r]ȝede and hærmde.",
  "4956": "Comen þa tiðende; to Maurius þon kinge.",
  "4957": "hu þe king Rodric; his ræflac makede.",
  "4958": "Sone he sende sonde; ȝeond alle þisse kine-londe;",
  "4959": "hæhte æuerælcne mon; þa his monscipe uðe.",
  "4960": "þat he wel iwepned comen to hirede;",
  "4961": "Þis folc wes isomned. and þe king fusde;",
  "4962": "ferde into Scotlonde. þere he Rodric king fond;",
  "4963": "Heo fuhten swiðe feondliche. & feollen þa Peohtes;",
  "4964": "& Rodric þer wes of-slaȝen. & seoððen mid heorsen to-draȝen;",
  "4965": "Þer dude Maurius þe king. a wel swuðe sællech þing;",
  "4966": "uppen þen ilke stude. þer he Rodric uor-dude;",
  "4967": "he lette a-ræren anan. enne swuðe sælcuð stan;",
  "4968": "he lette þer-on grauen. sælcuðe run-stauen;",
  "4969": "hu he Rodric. of-sloh. & hine mid horsen to-droh;",
  "4970": "& hu he þa Peohtes. ouer-com mid his fæhtes;",
  "4971": "Vp he sette þæne stan. ȝet he þer stondeð;",
  "4972": "swa he deð al swa longe. swa þa woreld stondeð.",
  "4973": "Nome him scupte þe king; & hehte þene stan West-mering.",
  "4974": "a muchel dæl londes; þe þer lið abuten.",
  "4975": "nom þe king to his hond; & hæhte hit West-merelinge lond.",
  "4976": "Nu þu hafuest soð iherd; for wham hit swa hatte.",
  "4977": "Þa þe þeo Peohtes; weoren ouer-cumne i þon fehte.",
  "4978": "and Rodric wes dæd; & his iueren for-demed.",
  "4979": "þa fluȝen þer bihælues; fiftene hundred.",
  "4980": "þat weoren þa feirest men; þe weoren i þon fehte.",
  "4981": "hæfden he to here-toȝe; enne hæh-iborene mon.",
  "4982": "Þeos weolden heom iburȝen; & bi-halues fleon.",
  "4983": "& buȝen vt of londe; to helpen heore liue.",
  "4984": "Þat i-sehȝen þreo eorles; þe i þeon fehte weoren ohte.",
  "4985": "whudere-ward þa ferde; heore flæm makeden.",
  "4986": "Þe eorles heom siȝen to; mid selen heore cnihtes.",
  "4987": "driuen heom in-to ænne hæhne wude; þer heo heærm þoleden.",
  "4988": "Stod þe wund-liche wude; amidden ane wælde.",
  "4989": "biuoren na bihinden; ne mihten þær nan at-winden.",
  "4990": "ah alle hi heom nomen; & nane heo ne a-sloȝen.",
  "4991": "fæste heom heo bunden; & brohten to þen kinge.",
  "4992": "þat þe king heom sculden; don; oðer slan oðer hon.",
  "4993": "Anan swa þe king heom spec wið; swa heo ȝeornden his grið.",
  "4994": "ȝeorne heo hine beden; þurh his æd-meden.",
  "4995": "þat he nomen heom to þrallen; & heo him wolden þiwien.",
  "4996": "& heo him wolden beon liðe; a to heore liue.",
  "4997": "Al þe king weorhte; also heo bi-sohten.",
  "4998": "& heom an heond sælde; muchel dæl of londe.",
  "4999": "al abuten Catenes; þer heo caðel wrohten.",
  "5000": "Þat lond wes swiðe god; ah seoððen wes þe muchel flod.",
  "5001": "nes hit neuere itiled; þurh nænne eorðe-itilie.",
  "5002": "no nauere þer ne wuneden on; nanes cunnes quic mon.",
  "5003": "Sonen heo gunnen to ærien; þat lond wes swiðe æðele.",
  "5004": "heo tileden heo seowen; heo repen heo meowen.",
  "5005": "wið-innen þan þrom ȝeren; þa nomen heo twælf iueren.",
  "5006": "& heo uerden sone; þat heo to þisse londe comen.",
  "5007": "Bruttes heo gretten; mid græi[ð]lichen worden.",
  "5008": "beden heom beon on sele; & alle isunde.",
  "5009": "We eow to-ȝerneð; ȝeue swiðe deore.",
  "5010": "þet ȝe us ȝiuen wifmen; to habben to wiue.",
  "5011": "þenne maȝe we heolden luue; to þissen leod-folke.",
  "5012": "Þa þis iherden Bruttes; heokerliche heom þuhte.",
  "5013": "& hehten heom faren awæi; & fleon of heore londe.",
  "5014": "for nolde heo heom ȝetten; þa þinges þe heo ȝernden.",
  "5015": "Peohtes weoren i-scende; & heore wæi forð wende.",
  "5016": "ham to heore cunne; & cudden heom heore erende.",
  "5017": "Heo nomen heore sonde; & sende to Irlonde.",
  "5018": "to þes londes kinge; Gille Caor ihaten.",
  "5019": "& biden hine heom senden; wifmen of his londe.",
  "5020": "& þe king heom ȝette; al þat heo ȝeorenden.",
  "5021": "Þurh þa ilke wifmen; þa þer wuneden longe.",
  "5022": "þat folc gan to spelien; Irlondes speche.",
  "5023": "& auer seoððen þa laȝen; wunieð a þan londe.",
  "5024": "swa heo beoð þere nu and æuere-mare.",
  "5025": "Hæfde Maurius þe king; god grið ȝeo[n]d his lond.",
  "5026": "a to his liue; his leoden weoren bliðe.",
  "5027": "Þa com þe ilke dæi; þat þe king dæd læi.",
  "5028": "forð com þes kinges sune; Coil wes ihaten.",
  "5029": "Þes wes ræh þes wes strong; þes wes stið an þonke.",
  "5030": "þes cuðe alle þa domes; þe stoden inne Rome.",
  "5031": "ah he ne luuede noht longe; þat wes his leodene hærm.",
  "5032": "ah þa while þe he luuede; his lond he huld a blisse.",
  "5033": "Hæfde Coil þe king; þe wes Bruttene aðel.",
  "5034": "enne leofue sune; Luces ihaten.",
  "5035": "þes wes þe bezste mon; þe auere hæfde kinedom.",
  "5036": "seoððen to Brutlonde com; Bruttes þe hit biwan.",
  "5037": "Luces wes kineboren; Luces wes wel itoȝen.",
  "5038": "& he wes swiðe blæð-fæst; Bruttes hine luueden.",
  "5039": "Moni wes þat gode þing; þat cuðe Luces þe king.",
  "5040": "nes þa na man vnder lufte; þe cuðe betere cræftes.",
  "5041": "Þurh þisne ilke æðele mon; vnder-fe[n]g þis lond Cristin-dom.",
  "5042": "þe mon þe wule lusten; hu hit ærest ilomp.",
  "5043": "þeos boc him wulle suggen; soððere wordes.",
  "5044": "hu Luces þe king; ærst Crist luuede.",
  "5045": "Men wel i-done; comen ut of Rome.",
  "5046": "comen to þan kinge; & talden him tiðende.",
  "5047": "of alle þere fore; þe Petrus dude in Rome.",
  "5048": "and whulcne martirdom; hauede vnder-fon.",
  "5049": "& þa oðere halȝen; þe mid Godde hah weoren.",
  "5050": "Þa longede swuðe; Luces þon kinge.",
  "5051": "ære he mare wuste; of þan Lauerd Criste.",
  "5052": "Þa weoren inne Rome; men wel idone.",
  "5053": "& an hali mon þer wes Pape; Elæudarius wes ihaten.",
  "5054": "Nom Luces þe king; of his leofuste monnen.",
  "5055": "sende to þa Papen; & feire hine gon greten.",
  "5056": "& be[d] hine on Godes nomen; þat him god uðe.",
  "5057": "þet he senden him anan; sumne god-cunde mon.",
  "5058": "for þe king wolde wel don; & Cristes laȝen vnder-fon.",
  "5059": "libben mid rihte; & luuien his Drihte.",
  "5060": "he an alle his leoden; þe wuneden inne þissere þeoden.",
  "5061": "Þa þuhte Elæuðerie; þat tiðende swiðe murie;",
  "5062": "nes na mon on liue. þat weore al-swa bliðe;",
  "5063": "alse wes þe hali man. þa he þis iheren gon;",
  "5064": "Þe Pape hafden tweien biscopes. þe luueden Godes rihten;",
  "5065": "hider-wardes he heom senden. þa biscopes forð wenden;",
  "5066": "þat comen þa Godes sonden. in-to þissen londe.",
  "5067": "to Luces þon kingen; & to al his here-ðringen.",
  "5068": "Þa spac Dunian; & þe oðer biscop Fagan.",
  "5069": "seiden þan kinge lar-spel; & he hit hærcnede wel.",
  "5070": "ær þat lær-spel weoren idon; þe king ȝeornde Cristin-dom.",
  "5071": "& alle his duȝeþe-cnihtes. hit ȝeorde forð-rihtes.",
  "5072": "Þe king fulluht vnder-fe[ng]. & alle his gode men mid him;",
  "5073": "& alle his Bruttes. þe him buȝen wolden;",
  "5074": "& þa fulluht nulden vnder-fon. þe king heom letten fordon;",
  "5075": "Þa þis wes al idon. þa token heo oðer weise on;",
  "5076": "beiene þa biscopes. ferden ȝeond þas Bruttene;",
  "5077": "alle þa templen. þe þa heðene hafden itimbrid;",
  "5078": "Heo letten alle þa scrud at þere dure werpen vt;",
  "5079": "wascen þa waȝes. wel mid þan bezsten;",
  "5080": "þa nomen anlicnes. þe Mahun weoren ihatene;",
  "5081": "heo letten heom draȝen vt. oðer bi hondes oðer bi fot;",
  "5082": "heo heom letten swalen. inne swærte fure;",
  "5083": "Þa þis wes al idon. þa token heo oðer weiis on;",
  "5084": "heo ferde forð-rihtes. þurh Godes mihten;",
  "5085": "from stouwe to stouwe; & stureden heom-seoluen.",
  "5086": "hælȝeden alle þa templen; a þes Helindes nomen.",
  "5087": "Þa þet wes all i-don; þo token heo oðer weis on.",
  "5088": "þa setten heo biscopes; þan folken to dihten.",
  "5089": "þer-ouer ærchebiscopes þat clærcscipe to rihten;",
  "5090": "chirchen he letten areren. monie & wel iwhare.",
  "5091": "preostes heo þer setten; ase þer-to mihte semen.",
  "5092": "Þa þis wes al idon; þa token heo oðer weis on.",
  "5093": "þa com Luces þe king; & lond þer-to leide.",
  "5094": "& sette þer-on Godes frið; & freoden alle þe chirchen.",
  "5095": "& þa laȝen beoð a monie studen; al-swa Luces heom on dude.",
  "5096": "Naþeles heo weoren soððen; swiðe awæmmed.",
  "5097": "ladliche iniþered; þurh niðfulne craft.",
  "5098": "& eft heo weoren irihte; swa hit weolde Drihten.",
  "5099": "Þa alle þas þinges weoren idone; þa ferden þa biscopes to Rome.",
  "5100": "& bi-leæfden in þisse londe; þat folc a Godes heonde.",
  "5101": "& Luces heore lauerd; þe leof heom was an heorte.",
  "5102": "þus hit ferde here; wel feole ȝere.",
  "5103": "Luces þe leod-king; leouuede wel longe.",
  "5104": "twa and feowerti wintre; mid muchere winne.",
  "5105": "her wes mete her wes drænc; men þer-of dræmden.",
  "5106": "her wes unimete fare; a þissere folc riche.",
  "5107": "Þ[u]s heo gunnen driuen; & forȝeten to swiðe.",
  "5108": "þat heom tæhte þe hehȝe mon; þe gode biscop Dunian.",
  "5109": "& Fagan his i-uære; þe while þe heo weoren here.",
  "5110": "Inne griðe þurh alle þing; wunede Luces þe king.",
  "5111": "þat com þe ilke dæi; þat þe king dæd læi.",
  "5112": "leof him wes grið and ræd; inne Gleochæstre he wes dæd.",
  "5113": "þær hehȝe Bruttes; þene king bureden.",
  "5114": "Þa wes þe weorlde swa uorð iuaren; seoððen ure Drihte wes iboren.",
  "5115": "an hundred ȝere and sixti; þa þe king sah to grunde.",
  "5116": "Seoððen Luces king wes dæd; her wunede a swiðe strong red.",
  "5117": "ne bi-læfde he her neouðer; suster ne broðe[r].",
  "5118": "ne quene ne næh cun; þe his caðel mihte heolden.",
  "5119": "To Rome comen tiðende; of Luces þon kinge.",
  "5120": "hu þe king wæs hære dæd. & i þisse londe nas na ræd;",
  "5121": "Heo makeden heore uerde. and senden to þissen ærde;",
  "5122": "Seuarus wes heore hære-toȝe; inne Rome he wes ibore.",
  "5123": "Þe ferde wes swiðe strong; þeo comen heo to þisse lond.",
  "5124": "Seuerius wende anan; to hæbbene þisne kinedom.",
  "5125": "ah Bruttes weoren bisie; & ofte hine a-bæileden.",
  "5126": "ofte heo him wið fuhten; a feole cunne wisen.",
  "5127": "Seuarus hine biðo[ð]te; whet he don miðte.",
  "5128": "in his herede he makede grið; & lette awæi þat vniriht.",
  "5129": "þat na man ne wurðe swa wod. ne witte bi-dæled;",
  "5130": "þat in his hirede breke grið. uppe leome & uppe lif;",
  "5131": "of nauere nane þinge. þat come to his cleopinge;",
  "5132": "Þis iseȝen Bruttes. þe weoren swiðe bisie;",
  "5133": "þat Seuarus in his hirede; hæfde hehliche grið.",
  "5134": "& mong heom-seoluen; vnimete seorȝen.",
  "5135": "Bruttes siȝen to-gæderes; fulle seoue þusend.",
  "5136": "& speken Seuarium wið; & ȝirden his hiredes grið.",
  "5137": "& he heom ȝette; & ȝef ȝiues swiðe gode.",
  "5138": "Þa wes Seuarus hired; selcuðliche istronged.",
  "5139": "alle þe ær weoren buuen; he heom sette bi-neoðen.",
  "5140": "& muchele luue heold wið. alle þat ȝirnden his grið;",
  "5141": "He uærde to Lunden. & heo hine vnder-fengen",
  "5142": "he uerde þurh þis kinelond. & sette hit in his aȝere hond;",
  "5143": "& æuere heo fluȝen him bi-uoren. þe his feond weoren;",
  "5144": "Swa swi[ð]e he heom hænde. þat heo fluwen ouer Hu[m]bre;",
  "5145": "heo fluȝen forð-rihtes. þat heo comen to þan Peohtes;",
  "5146": "& heo heom vnder-fengen. & nomen heom to iuaren;",
  "5147": "Heo makeden enne hehne cniht; heore here-toȝe forð-riht",
  "5148": "fæier cniht and hende. Fulgenes wes ihaten;",
  "5149": "he heom scolde læden. & he heo[m] sculde ræden;",
  "5150": "Enne ende of Scot-londe. nom Fulgenes to his honde;",
  "5151": "þe ende him wes deore. he hæhte Dæire;",
  "5152": "Sæuarus from Scotte-wær[d]. seoððe aȝæn wende;",
  "5153": "& his folc lædde; in-to Lundene.",
  "5154": "& Fulgenes vt of Scot-len; muchel scaðe makede.",
  "5155": "He leop in-to Brutlond; mid muchele balu-ræssen.",
  "5156": "æhte he nom men he sloh; he duden seorȝen inoh.",
  "5157": "& þus he uerde longe; inne Scot-londe.",
  "5158": "Þis iherde Seuarus; þe inne Rome wes kæisere.",
  "5159": "and seoððen hider al þa lond. stod an his aȝere heond;",
  "5160": "þe kæisere sende his seonde; ȝeond feole londe.",
  "5161": "lette him to beoden; swa monie of weorcmonnen.",
  "5162": "þat he lette makien ænne dic; þe wæs wunderliche deop.",
  "5163": "muche and swiðe stronge; bisides Scotlonde.",
  "5164": "from sæ to sæ eode þæ dich. ælche oðere vnilich.",
  "5165": "Þe[r]-vfenen he makede scid wal; wunder ane cræftie.",
  "5166": "seoððen he sette cnihtes; to witen hit dæies & nihtes.",
  "5167": "þat neuere Poht þer-ouer ne com; ne næuere nan oðer mon.",
  "5168": "bute wha-swa walden ȝernen grið; & speken þan kæisere wið.",
  "5169": "& wunien forð here; mid Seuare þan kæisere.",
  "5170": "Þat iherde Fulgenes; þat þis weorc iuorðed wes.",
  "5171": "þat he into þisse londe ne mihte; ne dæies ne nihtes.",
  "5172": "Nuste he þa nænne ræd; þe him æuere þuhte god.",
  "5173": "he cleopede alle his dringches; þat heo comen to hustinge.",
  "5174": "heore kinge to ræden; of his muchele neode.",
  "5175": "Heo him rædden to faren; riht into Cise.",
  "5176": "fær-liche he þider com; & fæire wes under-fon.",
  "5177": "He spac wið þan Peohtes; & swa muchel heom bi-hæhte.",
  "5178": "þat heo gædereden in þan ærde; mucle scip-ferde.",
  "5179": "& ferden bi sæ-stronde; into þissen londe.",
  "5180": "He uerde riht to Euerwicke; Brutten þutte sellic.",
  "5181": "þa burh he anan bilæi; mid baldere strengðe.",
  "5182": "Seoððen he dude to witen; þurh worde & þurh writen.",
  "5183": "alle his freonden; þe weoren in þissen londe.",
  "5184": "þat heo scolden wel don; & alle comen him to.",
  "5185": "he heom wolden mucle wele; & wurð-scipe itæchen.",
  "5186": "& æuere to his liue; heo sculden beon him leoue.",
  "5187": "Þis iherden Bruttes; þer-fore heo weoren balde.",
  "5188": "& wenden from Seuere; þan Romænisce kæisere.",
  "5189": "moni þusend; Bruttes to Fulgenes.",
  "5190": "& he heom faire on-feng; & muche feoh bihæhte;",
  "5191": "Þat iherde Sæuarus; þat Fu[l]genes dude þus.",
  "5192": "he somnede uerde; of folke of þissen ærde.",
  "5193": "he uu[s]de touwærd Euerwic; to his fæi-siðe.",
  "5194": "Þa he to Euerwic com; Fulgenes him wes a-foren on.",
  "5195": "heo bigunnen fehten; feondliche swiþe.",
  "5196": "a ba hælue þer ful; folc unimete.",
  "5197": "Sæuare þer wes of-slæȝen; & feole his Romwæren.",
  "5198": "Fulgenes wes iwunde; wunderliche sære.",
  "5199": "þat i þan þridden dæie; he sarne dæd þolede.",
  "5200": "Of Sæueres dæðe; Bruttus þer demden.",
  "5201": "sæiden heom bi-tweonen; þa þat tir ahten.",
  "5202": "Seuarus wes god cniht; & he heold us swiðe riht.",
  "5203": "þæ while þe we him walden heren; ær we turnden to Fulgene.",
  "5204": "þurh heore vuele ræde; beien heo beoð dædde",
  "5205": "Nime we Sæuarusses lic; & lede we hit into Eouuerwic.",
  "5206": "& þær we hit sculleð bi-burien; mid muchelere blisse.",
  "5207": "& forð ȝelden þa duȝeðe; þe he us dude whilen.",
  "5208": "Al weoren þa dæden; al-se heo idemden.",
  "5209": "Sæuarus bi-lefde here; tweien sunen. þus hæhten heore nomen;",
  "5210": "þe ældere hehte Basian. þe ȝungere hahte Gezan;",
  "5211": "Þe beiene heo weoren ibroðeren. ah noht of are moder;",
  "5212": "Basianes moder. wes of Brut-londes ærd;",
  "5213": "& Gezanes moder. of Romanisce monnen;",
  "5214": "Bruttes nomen Basian. & bitahten him þisne kinedom;",
  "5215": "& þa Romanisce men. to kinge makede Gezan;",
  "5216": "Bruttes weoren bisie. & Basian heo luueden;",
  "5217": "& þa Romanisce men. luueden swiðe Gezan;",
  "5218": "Þær aras muchel bal%lu. bi-twenen þissen broðeren;",
  "5219": "heo nomen here uerden. & comen to stal-fehte;",
  "5220": "and þer þe king Basian. sloh his broðer Gezan;",
  "5221": "& þat Romanisce folc. fleh of þissen londe;",
  "5222": "a[c] monie þer weoren ifalled. i þan muchele fehte;",
  "5223": "I þisse londe wes a ȝung mon. vnder þon kinge Basian;",
  "5224": "Carrais wes ihaten. his nome. þes wes a sellich gume;",
  "5225": "His fader wes an un-strong cniht. ah þe sune wes swiðe sturne;",
  "5226": "þat wes þe bisegæste mon. þe wunede inne Bruttene;",
  "5227": "Of nane quike monne. næuede he care nænne;",
  "5228": "wa wes him þurh alle þing. þat Basian wes Bruttene king;",
  "5229": "Basian wes griðful king. & Carrais ne likede hit naþing;",
  "5230": "Þa a þan ilke time. verden bi sæ-rime;",
  "5231": "vt-laȝen to iwiten. fulle sixti scipen;",
  "5232": "Carrais hine biðohte. of ane hindere cræfte;",
  "5233": "þat he wolde sone. faren in-to Rome;",
  "5234": "Forð he i-uusde. & in-to Rome ferde;",
  "5235": "& spac wið þane kæisere. & wið þan Romanisce here;",
  "5236": "& þus seide Carrais. he wes swike fuli-wis;",
  "5237": "Hæil seo þu Cyrian. þe king þe græteð Basian;",
  "5238": "and dæð þe ful wel to witen. ba bi worden & bi writen;",
  "5239": "þat ne mæi he þe no mare senden. þat gauel of Bruttlonde;",
  "5240": "for twien haueð bigunnen. to senden hit bi his monnen;",
  "5241": "i sæ heo funden vt-laȝen. & habbeoð alle his men islaȝen.",
  "5242": "& iræued al þat gærsume. þe scolde þe to cume;",
  "5243": "Þa vt-laȝes beoð swa stronge. bi watere & bi londe;",
  "5244": "þat ne mæi na man ouer sæ uaren. bute mid swiðe mucle care;",
  "5245": "Ah ȝif þi wille weore. þat þu woldest me ihere;",
  "5246": "& bi-tachen me þine writen. & senden me twælf scipen;",
  "5247": "& hælden me to munde. a þire aȝere hond;",
  "5248": "into sæ ic wolde faren. & slæn alle þa ut-laȝen;",
  "5249": "& þi gauel þe sende. ut of Brutlonde;",
  "5250": "For ich æm ennes cnihtes sune. & cun ich habbe iwide;",
  "5251": "haueð mi fader bi þære sæ. castel swiðe sæle;",
  "5252": "& cnihtes inowe. & men unifoȝe;",
  "5253": "alle heo wulleð to me draȝen. to quellen þa ut-laȝen;",
  "5254": "& þus ich wulle þurh mire hond. witen þi feh & þi lond;",
  "5255": "Þis ihærde Cyrian. speken þene swike-ful mon;",
  "5256": "& al he ȝette him. þat he him to ȝirde;",
  "5257": "writen he him bi-tehten. & wapnen him aræhte;",
  "5258": "& forð hine senden. touward þissen londe;",
  "5259": "Forð he ferde Carrais. þat he com to France;",
  "5260": "æuere his writen he vnfeold. þer he forð ferde;",
  "5261": "& seiden al þan monnen. what he i Rome hæhde biwunnen;",
  "5262": "& folc him wende. an æuerælche ende;",
  "5263": "Carrais com to sæ. mid selcuðe uolke;",
  "5264": "he hafde to iueren. fif hundred rideren;",
  "5265": "& folc he hafde a foten. muchel and vn%nimete;",
  "5266": "Al þa scipen bi sæ-stronde. he nom to his honde;",
  "5267": "he uerde forð in sæ. uerden hine vðen;",
  "5268": "& he sone bi-com in-to Brutlonde.",
  "5269": "& anan bigon ræuinge; uppen Basian þene kinge.",
  "5270": "Carrais nom his sonde; & sende ȝeond þisse londe.",
  "5271": "bad ælcne ȝungne mon; þe weorces nalde ȝeomen.",
  "5272": "& æuere-ælcne ut-laȝe; þe his lond hadde bi-boȝen.",
  "5273": "& auerælcne cnihtes sune; þat his main wolde cuðen.",
  "5274": "and ælcne wiðerfulne mon; þe god wolde biwinnnen.",
  "5275": "þat him to scolden comen; for golde and gæirsume.",
  "5276": "Þas weoren cuðe; wunder ane wide.",
  "5277": "& þa wiðerwarde; sumnede uerde.",
  "5278": "heo comen to Carrais; þritti þusend fuliwis.",
  "5279": "& heo uorð iwenden; bi þan sæ-stronde.",
  "5280": "Heo rupten heo ræfden; noht heo ne bi-læfden.",
  "5281": "castles heo [nomen] Bruttes heo sloȝen.",
  "5282": "monie heo forbarnden; aðele Bruttus.",
  "5283": "heo uerden norh heo uerden æst; al þat lond heo makeden west.",
  "5284": "heo ferden into Scot-lon; þer heo scaðe worhten.",
  "5285": "& aȝan to þisse londe. þas leoden heo for-uerden;",
  "5286": "He nom ænne bisine mon. & sende to Brutten;",
  "5287": "& þas word heom sæde. þe Carrais heom sende;",
  "5288": "Carrais þe stronge. wunieð inne comela;",
  "5289": "& send he[r] bi-halues. & grætet wel Bruttes;",
  "5290": "Ȝe buð godliche gumen. & ich eow wulle griðien;",
  "5291": "& freoscipe eow ȝiuen. & freond-scipe halden;",
  "5292": "ȝif ȝe on eowre cuððe. king me wulleð makien;",
  "5293": "& Bruttus andswereden. for heo weoren aðele men;",
  "5294": "& seiden þurh alle þing. þat heo nalden swiken heore king;",
  "5295": "for næuere quicne mon. swiken þene king Basian;",
  "5296": "& þis word aȝæn com. to Carrais þon stronge;",
  "5297": "Carrais hine biþohte. whæt he don mæhte;",
  "5298": "bi twam wittre cnihten. he sende to þan Pohtes;",
  "5299": "þa Pohtes weoren on londe. next Basiane þan kinge;",
  "5300": "To heom com þa so[n]de. from Carrais þon stronge;",
  "5301": "& muchel heom bihæhte. of worliche æhte;",
  "5302": "Þa Pohtes weoren uuele. he leoseden heore aðele;",
  "5303": "heo sworen forð-rihtes. & treoðen heo plihten;",
  "5304": "þat heo wolden Basian. inne fehte biswiken;",
  "5305": "Þis word com to Carrais. þa wes he glad ful iwis;",
  "5306": "forð-riht he nom his sonde. & sende to þan kinge;",
  "5307": "& seide him forð-rihtes. þat wið him he wolde fehte;",
  "5308": "buten he him wolde rumen. & bilæuen þæs riche;",
  "5309": "Þa seide þe king Basian. Ær ih wulle dæd beon;",
  "5310": "Wið-innen seouen nihte. heo comen to þan fihte;",
  "5311": "biforen þere burh Eouerwic. þat feht wes swiðe storlic;",
  "5312": "Þa heo scolden bezst fehten. þa fluȝen al þa Pohtes;",
  "5313": "& heo Basian þe king mid alle bilæfden.",
  "5314": "& Carrais him on þrong; and mid spere him of-stong.",
  "5315": "Bruttes heo sloȝen; & moni hundred þer nomen.",
  "5316": "Þa stod al þis lond; a Carrais aȝere hond.",
  "5317": "þa nom he al þa Peohtes; & sende in-to Scotte.",
  "5318": "& ȝ[a]f heom þere muchel lond; inne Scot-londen.",
  "5319": "& heore cun wunede þære; seoððen auere-mare.",
  "5320": "Þis word com to Rome; her-æfter ful sone.",
  "5321": "hu Carrais hæfde iuaren; & Basian þene king of-slæȝen.",
  "5322": "Heo somneden twa ferden; of Romanisce ærden.",
  "5323": "& nomen tweien eorles; þe weoren swiðe aðele.",
  "5324": "Allec hæhte þe an; we((s)) wis & strong mon.",
  "5325": "þe oðer wes icleoped þus; Liuius Gallus.",
  "5326": "Heo ferden of Rome; & to þisse londe comen.",
  "5327": "þat heo bicomen to Carrais þan kinge;",
  "5328": "Carrais heo of-sloȝen. his cnihtes heo nomen;",
  "5329": "Þus þa Romanisce men. ræsden to leo[d]en;",
  "5330": "& Allec nom to his honde. muchel of þisse londe;",
  "5331": "Þa ȝet þer weoren Bruttus. monie bi-hælues;",
  "5332": "þe castles heolden stronge. burhȝes brade & longe;",
  "5333": "Heo lætten hiȝendliche varen. seoð into Cornwalen;",
  "5334": "æfter Asclepidiot. þe wes i Cornwale duc;",
  "5335": "He com an hiȝenge. & heo hine heouen to kinge;",
  "5336": "Þa somneden Bruttus. sele þeines;",
  "5337": "hehte alle þa cnihtes. cumen to þan kinge;",
  "5338": "and æuerælcne ohte mon. biwinnen his aðelen;",
  "5339": "heo buden heore uerde. uppe niðinges bærde;",
  "5340": "Þa wes Allec þe king. iliðen in-to Lunden;",
  "5341": "& Bruttene king. sone him bæh æfter;",
  "5342": "Hit wes an anne hæhȝe dæie. halȝeden leoden;",
  "5343": "wes Allec þe king. in are temple;",
  "5344": "in Lundenne; mid his Rom-leoden.",
  "5345": "Þa iherde þe king; mucle ludinge.",
  "5346": "in Lundene stureden þa leoden;",
  "5347": "Allec him ut leop. & his wepnen he igrap;",
  "5348": "& al his Rom-leoden. þa i Lun[d]ene weoren;",
  "5349": "& comen ut of þere burh. & iseȝen heom bi-hæluen;",
  "5350": "iseȝen heom bi-siden. sillic heom þuhte;",
  "5351": "wha hæfde al þa mon-uerede. þidere isende;",
  "5352": "Bruttes heom buȝen to. mid bittere ræsen;",
  "5353": "Allec heo sloȝen. muche folc heo nomen;",
  "5354": "& sum on uæste bæh. in-to þere burh;",
  "5355": "& þe eorl Liuius. in-to Lunden%ne flæh;",
  "5356": "lette luken þa ȝeten. & him-seolf læð to walle;",
  "5357": "and Bruttes þa burȝen. gunnen bi-riden;",
  "5358": "& bi-leien þa burh. wel mid ((þe)) bezsten;",
  "5359": "Þe king Asclepediot. þe wes cniht swiðe god;",
  "5360": "sende his sonde. in-to Scotlonde;",
  "5361": "in-to Muriane; æfter mon-weore[de].",
  "5362": "& æc in-to Wes[t] Wales; æfter Wæl-Brutten.",
  "5363": "& swa he lette sone uaren; soð in-to Cornwalen.",
  "5364": "hæhte ælcne mon of þan ærd; þe hæfde on his chinne bærd.",
  "5365": "uppe leome & vppen lif; to Lundene liðen.",
  "5366": "Inne seouen nihte; isomned heo weoren.",
  "5367": "heo heolden to walle; mid wunderliche strengðe.",
  "5368": "& Liuius Gallus; go[d]liche werede.",
  "5369": "Bruttes a þan ende; breken þa walles.",
  "5370": "& iwenden binnen; þa wes þa burh bi-wunnen.",
  "5371": "& Liuius Gallus; gæinde to anne castle.",
  "5372": "& þer binen him ræsde; mid his Romanisce uolke.",
  "5373": "& Bruttene king; bæh to þæn castle.",
  "5374": "& lætte to læpen; alle þa Brut-leoden.",
  "5375": "Þa isæh Liuius Gallus; þat his help wes swiðe wac.",
  "5376": "þa leonede he ouer wal; & lude gon cleopien.",
  "5377": "Asclepidiot þene king; Þu ært swiðe kene.",
  "5378": "ich wullen þe speken wið; & ȝirne þe liues grið.",
  "5379": "þat þu mid griðe me leten uaren; forð touward Rome.",
  "5380": "& mid me mine leoden; þe ȝet beoð an liue.",
  "5381": "& ich þe wulle swerien; vppen mine sweorde.",
  "5382": "þat nulle ic nauere-mare; aȝen cumen here.",
  "5383": "Asclepidiot iherde þat; þeos word him þuhte god.",
  "5384": "& al him iȝette; þat Gallus þer ȝerde.",
  "5385": "Of þan castle heo ut foren; & aðes heo sworen.",
  "5386": "& swa heo gunnen wenden; uorð ut of londen.",
  "5387": "Þa com Scottene king; scriðen to hirede.",
  "5388": "& imætte Gallus; & his gumen alle.",
  "5389": "Sone cleopede Columban; þe wes Scottene king.",
  "5390": "Whar beo ȝe mine gumen; vt of Galwæiða.",
  "5391": "Whar beo ȝe mine men; ut of Mureine.",
  "5392": "Whar beo ȝe mine Scottes; Scriðeð me biside.",
  "5393": "Her we sculleð wel whreken; ure wines deore.",
  "5394": "& ure uulle iuan; fallen to þan grunde.",
  "5395": "Ȝif þe king Asclipidiot; þe is cniht swiðe god.",
  "5396": "haueð heom speken wið; & iȝefuen heom liues grið.",
  "5397": "nes ich noht þere; ne nan of mine iuaren.",
  "5398": "ne we hit nulleð halden; for ure freond heo habbeoð aqualde.",
  "5399": "Heo leiden heom bi-tweonen; heore speren longe.",
  "5400": "& ladlichen swiðe; feolen Rom-leoden.",
  "5401": "& Gallus heo nomen; & þat hafd him of sloȝen.",
  "5402": "& wurpen hine in ænne broc; þe þer heom bi stod.",
  "5403": "& al þæt wal heo brohten; in-to þan broke.",
  "5404": "þer Gallus i þan broke; at grunde was bi-buried.",
  "5405": "Þa wes þas þeode; iclansed of Rom-leode.",
  "5406": "and Bruttes þan broke; nome bi-tæhten.",
  "5407": "for Gallus wes islaȝen þer-bi; hæhte hine nemni Galli.",
  "5408": "& a þere Ænglisce boc; he is ihaten Wale-broc.",
  "5409": "Nu ich habbe þe i-raht; hu he hauede þene nome icaht.",
  "5410": "for nu and auere-mare; is þe nome þere.",
  "5411": "Þa wes king Asclepidiot; þe wes cniht swiðe god.",
  "5412": "fulle ten ȝere; mid Brutten heo luuede here.",
  "5413": "seoððen his ende bicom; þat was uuele idon.",
  "5414": "þat he sculden swa raðe. uaren of þissen lif-daȝen;",
  "5415": "for he wes swiðe læfful; alle Brut luueden.",
  "5416": "I Glouchæstre wes an eorl; of aðelene mon-cunne.",
  "5417": "þe alre hæheste iborne mon; þe wunede inne Bruttene.",
  "5418": "Coel wes ihaten; hæhst of þan Brutten.",
  "5419": "he wæs of Glo((i))es cunne; þe Glochæstre ahte.",
  "5420": "swa þat mid alle heore mihte; heo comen to ane fihte.",
  "5421": "Coel eorl i þan fihte stod; & sloh þene king Asclepidiot.",
  "5422": "I-mong þissen imonge; com reouðe to þisse londe.",
  "5423": "swa þat þe kæisere Dioclician; sende to þisse londe Maximiæn.",
  "5424": "hider he com faren mid muchelere ferde;",
  "5425": "Þa he com to londe. Coel he uunde;",
  "5426": "mid compe hæfde biuunnen. þat he king was him-seolue;",
  "5427": "Coel and Maxim[i]en. cuðliche speken.",
  "5428": "& freondscipe makeden; i-uastened mid treoðen.",
  "5429": "Þa seide Maximien; Mi broðer Dioclician.",
  "5430": "haueð me al þa londes; bitaht a mire honde.",
  "5431": "bi-twixe Mu[n]tgiu & Scot-londe; þat ic heo scal þurh-scriðen.",
  "5432": "& alle þa ilke men for-don; þat luuieð þene Cristindom.",
  "5433": "Þa wes wa Coel; þe king wæs on Bruttene.",
  "5434": "þat isæhtnesse; mid treoðe hafde isemed.",
  "5435": "Coel heold hine stille; & Maxi[m]ien dude his wille.",
  "5436": "elcne Cristine mon; at þan hefde he binom.",
  "5437": "& þa wið-saken wolde Cristindom; he dude his marken him on.",
  "5438": "Þus ferde Maximien; he martrede Seint Alban.",
  "5439": "& Seint Iulien and Seint Aaron; & tweien ancr[es] of Kærlion.",
  "5440": "Næs nan biscop næs nan clærk; ne cniht neore he swa sterc.",
  "5441": "bute he wi[ð]-soke Cristindom; þat he nes anan fordon.",
  "5442": "Þa þis wes al idon; þa uerde forð Maximian.",
  "5443": "& Coel bilæfde; king inne Bruttene.",
  "5444": "Þes king hæfuede enne dohter; þe wes him swiðe deore.",
  "5445": "& he al kinelond; bitahte þan maidene an hond.",
  "5446": "for næfde he nan oðer child; þe mihte i þissen londe beon king.",
  "5447": "Þat mæide hehte Elene; seoððen heo wes quene.",
  "5448": "i þan londe of Ierusalem; leoden to blissen.",
  "5449": "Þis maiden wes wel itæht; on bocken heo cuðe godne cræft.",
  "5450": "& wunede in þisse londe; mid hire fader stronge.",
  "5451": "Her-æfter sone; þat word com to Rome.",
  "5452": "Þat Coel hæfden iquald Asclepidiot þene king;",
  "5453": "Þa weoren Rom-leoden. bliðe on heore mode;",
  "5454": "for he hæfde an his daȝen. muchel of heore cunne islaȝen",
  "5455": "Ȝet ne com Maximien; neuere to Rome aȝen.",
  "5456": "Þa nom Dioclicien; ænne eorl wel idon.",
  "5457": "þat wes þe ræhȝeste mon; þe wu[ne]den inne Rome.",
  "5458": "& hæfde moni lond; ilæid under his hond;",
  "5459": "nas na man in his dæȝen. þat dursten him derf makien;",
  "5460": "Þe kæisere hine sende. into þissen londe;",
  "5461": "in-to þissen ærde. mid vnimete uærde;",
  "5462": "[C]ustance hehte þe eorl. æðelest alre cnihten;",
  "5463": "Þis iherde Coel. þat icumen wæs Custance;",
  "5464": "a-dræd he wes swiðe. of his ahȝene liue;",
  "5465": "he nom forð-rihtes. six wise cnihtes;",
  "5466": "to Custance heom sende. & wilcumede hine to londe;",
  "5467": "& he seolf him wolden spec%ken wið. ȝef he him wolden ȝifuen grið;",
  "5468": "& Custance him sende æfter. þat he come mid twalf cnihten;",
  "5469": "to-somne heo comen. to-gædere heo speken sone;",
  "5470": "Þa queð þe kin Coel. Custance lust me nu wel;",
  "5471": "Ich sugge þe þurh alle þing. ich sloh Asclepidiot þene king;",
  "5472": "þe hæfde þurh his wiðer-laȝen. muchel of þine cunne. of-slaȝen;",
  "5473": "& mid strengðe eow at-holden wolde. þat gauel of þissen londe;",
  "5474": "& muchelne scome he eow dude. þe ræðer he dæd þolede;",
  "5475": "For ich wes an of þan hæhste. þat swore eow hersumnesce;",
  "5476": "to Romen þat we sculden senden. þat gauel of þissen londe.",
  "5477": "Þas að%ðes þe king bræc; þer-fore he is nu dæd.",
  "5478": "Ah a-swike wit vnker fihtes; & lokien we to þan rihten.",
  "5479": "& ich wullen halden to; & halden þe for hærre.",
  "5480": "& beon þe ful liðe; & halden þe for lauerd.",
  "5481": "& ælche ȝere þe senden; þat gauel of Brutlonde.",
  "5482": "Þa answere[de] Custance; riche mon & swiðe bald.",
  "5483": "Coel þu ært wis mon; & wisdom þe folleweð.",
  "5484": "Beo nu godful king; & gumene þu beo lauerd",
  "5485": "& al ich þe ȝette; swa hit ȝirnest.",
  "5486": "& ich wulle mid monscipe; þine monradene on-fon.",
  "5487": "for þu us dedest monscipe and god. þa þu sloȝe Asclepidiot;",
  "5488": "Mid muchelere wurscipe. sæht heo iwurðen;",
  "5489": "mid muchelere blisce. heo wuneden in burȝen;",
  "5490": "Ah nes hit buten ane while. þat þer an-oðer time;",
  "5491": "neoren noht feouwerti daȝen. allunge iuæreden;",
  "5492": "þat Coel þe king. seoc lai an comlen;",
  "5493": "his hæfde swiðe oc. & þe king wes wunderliche seoc;",
  "5494": "Seouen niht & ænne dæi. þe king swiðe seoc lai;",
  "5495": "hit heold hine bi þan ribben. þat ne mihte he na leng libben;",
  "5496": "& he cleopede him to. riche his þeines;",
  "5497": "þat heo him sculden ræden. at swulchere neode;",
  "5498": "hu he mihte dihten. Ælene his dohter;",
  "5499": "Þa heo ha[f]den al iseid. þat wes þe utemæste rað;",
  "5500": "þat heo ȝeue Ælene. Custance to are quene;",
  "5501": "& al his kineliche lond. sette in Custances hond;",
  "5502": "& Coel him dude swa. þe king wes inne Bruttene;",
  "5503": "Þa nes þer nan oðer rad. bute Coel iwarð dæd;",
  "5504": "& Custance hauede Ælene. biwedded to quene;",
  "5505": "þet wes þa wiseste wifman. þa wunede a Bruttene;",
  "5506": "Custance hauede his quene. a child heom wes imene;",
  "5507": "Þa þat child wes iboren. God sulf hit hauede i-coren;",
  "5508": "þer-fore wes al bliðe. þat wunede inne Bruttene;",
  "5509": "Þa comen to-somne. weorld-seli men;",
  "5510": "heo funden þat child. nome swiðe hende;",
  "5511": "heo luueden his licame. & ȝeuen him his fader nome;",
  "5512": "Custaz hæhte þe king; & Costantin hæhte þat child;",
  "5513": "þe lef wes on heorten. alle Brut-londen;",
  "5514": "his moder Elene. wæs þisses londes quene;",
  "5515": "Þat child wæx and wel iþæh. Godes mildce him wes neh;",
  "5516": "Bruttes him weoren liðe. & he hom luuede swiðe;",
  "5517": "heo weoren his moder cunnes-men. icomen heo wes of Brutten;",
  "5518": "& Custanz his fader. inne Rome wes i-uostred;",
  "5519": "Al þat þet child mid æȝen isæh. al hit to bæh;",
  "5520": "Þeo þat child wes uorð iuæred. & wes of twealf ȝere;",
  "5521": "nes na man i þis ærd. þat weore of heorten swa hærd;",
  "5522": "Þene Costantin wes wrað. ne dursten na mon speken him wið;",
  "5523": "& þenne he wes bliðe. he wes uule liðe;",
  "5524": "Swiðe he luue((de)) alcne cniht; þe wæs leof to deme riht.",
  "5525": "& his Bruttisce cun; swiðe hine bihoȝeden.",
  "5526": "& his Romanisce cun; wurðliche him radde.",
  "5527": "Þa þat child wes of þritte((ne)) ȝere; þa iwærð his fader vnueren.",
  "5528": "þat wes þe ute[m]esten ræd; þat Custance þe king iwærð dæd.",
  "5529": "& Bruttus nome þat child; & makeden heom þer-of anne king.",
  "5530": "& Costantin þe ȝunge king; mid wisdome heold þis lond.",
  "5531": "swulc he weore an æld; kingen alre baldest.",
  "5532": "Þa wes a þen ilke time; a kæisere inne Rome.",
  "5533": "he wes ihæten Maxenz; þe Wurse hine luuede.",
  "5534": "þat wes þe forcuððeste mon; þe quic wes on liue.",
  "5535": "Al Rome he for-dude; þurh his muchele misbode.",
  "5536": "alle þa heȝe men; he hatede to dæðe.",
  "5537": "& alle þa hæne; mid harme he igrætte.",
  "5538": "Þer weoren monie i Rome; riche & wel idone.",
  "5539": "þe bi-læfden al þat leoden & fluȝen of þan londe.",
  "5540": "for þan scamen & for þan bisemare; þe heom dude þe kæisere.",
  "5541": "& comen to þissen londe; to Costantine þan kinge.",
  "5542": "& menden to him heore sær; & heore sorh-siðes.",
  "5543": "& þan vnimete scome; & þenne muche grome.",
  "5544": "þe Maxenz heom hæuede idon; & idriuen of heore londe.",
  "5545": "For nusten heo nenne king; þe heo mihten to kennen.",
  "5546": "swa heo mihten to Costantine; for he wes of heore cunne.",
  "5547": "Ȝeorne heo hine beden; þat he heom scolden ræden.",
  "5548": "hu heo mihten awræken; heore wansiðes.",
  "5549": "vppe Maxenze; þe heore monscipe hæfde auælled.",
  "5550": "Swa longe heo ræd ȝeornden; þat he heom ræd ȝette.",
  "5551": "þat he wolde riden; wið ræiȝere strengðe.",
  "5552": "forð in-to Rome; & þa riche bi-winnen.",
  "5553": "& wreken heom on Maxenz; þe his cun hæfde i-scænd.",
  "5554": "& Costantin þe king gode; gaderede uærde.",
  "5555": "vnimete folc; monianes cunnes;",
  "5556": "Þe king gon to riden. touward Rom-leoden.",
  "5557": "þat he com to Rome; mid ræȝere strengðe.",
  "5558": "Þe king wes swiðe god cniht; & he ȝarkede his fiht.",
  "5559": "& he Maxenz of-sloh; þer wes blisse inoh.",
  "5560": "þa weoren Rom-leoden; bliðen on heore þeoden.",
  "5561": "Þa wes Costantin þe king; kæisere of Rome.",
  "5562": "and þer wes Elene þe halie quene; & hire þreo æmmes.",
  "5563": "þe ældeste hæhte Leonin; Trahern & Marin.",
  "5564": "þe eorles weoren wel idone; Costantin heom bitæhte Rome.",
  "5565": "to ræden þa leden; to dihten þere þeoden.",
  "5566": "& þa læuedi Ælene; þa halie quene.",
  "5567": "to Ierusalem wende; mid richere genge.",
  "5568": "& spæc wi[ð] þan elde; of þan Iudean þe weoren balde.",
  "5569": "& heo heom bihehte; swiðe muche æhte.",
  "5570": "þat heo hire scolden ræden; to vinden þa Rode.",
  "5571": "þe Crist ure Lauerd; alisden on þes middelærd.",
  "5572": "Þeo Iudeus heo sohten; & þere quene heo itæhten.",
  "5573": "Þa wes heo swa bliðe; swa heo nes neuere ær on liue.",
  "5574": "& heo vele ȝere; þurh þan wune((de)) þere.",
  "5575": "þe while hire æem Leonin; wes in Rome mid Costantin.",
  "5576": "Of þan broðeren he wes ældest; of wisdome alre selest.",
  "5577": "nomen þa Rom-wisen; & wimman him ȝeuen.",
  "5578": "of þan hehste cunne; of Romanisce monnen.",
  "5579": "Þa wifman wes biwedded; & Leonin heo hæfde to his bedde.",
  "5580": "he dude alse hit is wune; he streonede hire on enne sone.",
  "5581": "Þa þat child wes iboren; þa funden heo him hehne nome.",
  "5582": "heo hehten hine forð-riht anan; þene hæȝe Maximian.",
  "5583": "& Costantin þe king; luuede swiðe þat child.",
  "5584": "Þus hit ferde þære; wurs hit ferde here.",
  "5585": "Þa wes inne Walsce londe; a duc þe wes swiðe strong.",
  "5586": "Octaues he hehte; he wes of heȝe cunne.",
  "5587": "he cleopede to Brutlonde. þat hit wes his icunde;",
  "5588": "& al þat þe sæ bi-gæð. Octaues wes swi[ð]e mah;",
  "5589": "he nom muchele uærde. & wenden ȝeond þissen ærde;",
  "5590": "ærst he sloh þæ eorles. & þrallede þæ chærles;",
  "5591": "he heomelede þa reuen. nalde he [n]ænne bi-lefuen;",
  "5592": "al þis kineliche lond. Octauus nom to his hond;",
  "5593": "Þis word com to Costantin. in Rome þer he wunede in;",
  "5594": "hu Octauus hauede idon. his folc islaȝen and ihon;",
  "5595": "Særi wes þa Costantin. & sorhful an heorte;",
  "5596": "for he ne ((mihte)) nanes weies cumen. to þissere kineriche;",
  "5597": "for he hauede al Rome-lond. þe stod an his aȝere hond;",
  "5598": "&  his moder Elene. him hafde isend æfter;",
  "5599": "Þa nom he Traher his æm. & tæhte hine to rade;",
  "5600": "& þis lond him bi-tahte. biwinnen ȝef he hit mahte;",
  "5601": "for him-seolf Costantin. ne com he nauere-mare her-in;",
  "5602": "Ah he nom folc & æhte. & Traher bi-tehte;",
  "5603": "mid muchelere uerde. sende hine to þissen ærde;",
  "5604": "& for he wes his moder æm. ȝef he mihte Octauus slæn;",
  "5605": "& he mihte swa wel don. halde him-seolf þisne dom;",
  "5606": "Traher forð wende. toward þissen londe;",
  "5607": "mid ferde mid þan mæste. he com to Portchæstre;",
  "5608": "Þa Bruttes weoren swiðe whæte. & heolden fæsten heore ȝæte;",
  "5609": "& Traher heom fæht wið. & þæne þridde dæi heo ȝerden grið;",
  "5610": "& Traher ferde binnen. & Portchæstre wes biwunne;",
  "5611": "& þonnene he gon wende. riht to Winchæstre;",
  "5612": "& Octauus wes icumen bi-uoren. in-to þære burhȝe;",
  "5613": "To-gædere heo comen. heo fæhten & sloȝen;",
  "5614": "þat slæht ne mihte. na mare beon i fihte;",
  "5615": "He isæh his muchelne lure. & nom him oðerne cure;",
  "5616": "& ferde bi nihte. to þære sæ rihte.",
  "5617": "Ær Bruttes hit mihten iwiten; his ferde wes al iscipen;",
  "5618": "& forð heo gunnen wenden; i Scot-londe.",
  "5619": "& [he al Scotlond] iwon to his aȝere hond;",
  "5620": "& he wende ouer Humbre. mid hæhȝere strengðe;",
  "5621": "& in þissere Bruttene burȝes he a-weste.",
  "5622": "Octauus þat iherde; þe king wes an ærde.",
  "5623": "& he mid his folke; þider-ward fusde.",
  "5624": "to-gadere heo comen; & fuhten ful sone.",
  "5625": "Nu hæfde Traher; swiðe muchel folc. þer.",
  "5626": "Scottes & Peohtes; & Romanisce cnihtes.",
  "5627": "Traher feht wið Octaues; & he hine sone ouercom.",
  "5628": "Scottes huuen up muchelne ræm; & Octaues folc nam flem.",
  "5629": "& Romanisce beornes; sloȝen þa Bruttes.",
  "5630": "Þa wes Octaues wa; & he wende to þere sæ.",
  "5631": "bi þere sæ-stronde; þer he scipen funde.",
  "5632": "in-to þane scipen he lað; & in-to Norwæiȝe he draf.",
  "5633": "Nafde he of his fihte; bute an & þritti cnihtes.",
  "5634": "& alle þa oðere weoren inomen; & Traheres men bi-cumen.",
  "5635": "& fiftene þusend islæȝen; & idon of heore lif-daȝen.",
  "5636": "Þa wes in Norweoȝen ærd; a king þe hæhte Compert.",
  "5637": "Octaues him spæc wið; & ȝernde mildeliche his grið.",
  "5638": "& seide him hu Traher; mid teone hine hauede iflæmed.",
  "5639": "& ȝif þu me wult wlsten; mid muchele þine ferden.",
  "5640": "þat ich maȝen aȝæn cumen; to mine kine-riche.",
  "5641": "ich þe wulle luuien; & halden þe for lauerd.",
  "5642": "mid sæhte & mid sibbe; þa while þat ich libbe.",
  "5643": "& after mine dæiȝen. mine duȝeðe þe bi-tachen;",
  "5644": "Þa ænswærede Compert. þe king wes of þan ærd;",
  "5645": "Þu sælt in þisse ȝere. beon mid me hære;",
  "5646": "& deornliche sende in-to Brutlonde.",
  "5647": "mid weorden and mid writen; bi monnen þe heom cunnen witen.",
  "5648": "& senden þine sonden; to þine bezste freonden.",
  "5649": "bi-hæten seoluer & gold; muchel æhte & lond.",
  "5650": "ȝif ai mon mihte Traher king; tuhten to dæðe.",
  "5651": "mid drenche oðer mid dweomerlace; oðer mid steles bite.",
  "5652": "oðer mid æie crafte; bi-winnen him his mahte.",
  "5653": "þenne mihtes þu aȝen faren; mucle þe lasse weoren þi kare.",
  "5654": "þenne wlle I þe aȝan bringen; & makien þe to kingen.",
  "5655": "Al dude Octaues; Compertes lare;",
  "5656": "sende his sonde. in-to þisse londe;",
  "5657": "þurh þan ilke crafte. þe Compert king him tæhte;",
  "5658": "& Traher wes on Bruttene. king swiðe bliðe;",
  "5659": "næfde he of Octaue. caræ næuer nane;",
  "5660": "na mare þeh he nære iboren. oðer i watere for-loren;",
  "5661": "Traher wes i Lundene. bliðe mid his leoden;",
  "5662": "fulle seouen nihte. bliðe mid his cnihten;",
  "5663": "Þa wes i Kent an eorl. Aldolf i-haten;",
  "5664": "feond he wes þes kinges. for Octaues þingen;",
  "5665": "ofte he ferde to þan kinge. & hernede tiðinge;",
  "5666": "Chæpmen bunden heore ware. þa wolde þe king faren;",
  "5667": "Aldolf ferde him bi-foren; mid feower hundred cnihten.",
  "5668": "& leop ut of ane wude; wunder wel iwepned.",
  "5669": "Traher king he þer fond; & mid spere hine stong.",
  "5670": "& his muchele uerde sette to fleonde;",
  "5671": "& Aldolf heom after droh. and muchel folc he þer of-sloh;",
  "5672": "& seððen he uerde in-to Kent. in-to ane stronge castle;",
  "5673": "& sende an hiȝinge. after Octaue þan kinge;",
  "5674": "& he anan com. to þissere kineriche;",
  "5675": "to kinge he wes vnder-fon. þa þuhte hit hi[m] we[l] idon;",
  "5676": "Heo ferde ȝeond þas þeoden. & sloh þa Romleoden;",
  "5677": "þa hæhne & þa riche. alle heo sloh iliche;",
  "5678": "whar-swa he mihte hine kennen. ne læuede he nauer ænne;",
  "5679": "& twa & twenti ȝere. he wuneden seoððen here;",
  "5680": "inne griðe & inne friðe. mid freond-scipe of Brutten;",
  "5681": "Þa þe he wes wel ald mon. þa com him uuel on;",
  "5682": "þat vuel hine heold stronge. ah he þreowede longe;",
  "5683": "Þe king hine bi-ðohte. what he don mihte;",
  "5684": "wham he mihte bi-tæchen. al his kineriche;",
  "5685": "and al his duȝeðe. æfter his dæie;",
  "5686": "Mid carte he for to Lundene. & sette his hustinge;",
  "5687": "eorles þer comen. riche & wel idone;",
  "5688": "& alle þa wise. þe wuneden on Bruttene;",
  "5689": "Þa þe king heom hauede isæid. & bæd heom ræden him ræd;",
  "5690": "whæm he mihte bi-tæche. al his kine-riche;",
  "5691": "for nefde he nenne sune. þe his land mihte halden;",
  "5692": "ne child bute ane dohter. þe him wes swiðe deore;",
  "5693": "& hire he wolde bi-tachen. al his kineriche;",
  "5694": "& ȝefuen hire lauerd. þene hæhste mon of þis ærd;",
  "5695": "Summe him ræden a-nan. þat heo ȝeuen þan eorle Conan.",
  "5696": "he wes wis and riche. him heo mihte bitæche;",
  "5697": "oðere þer weoren. þe þis nalden ihæren;",
  "5698": "I Cornwale wes an eorl god. þe wes ihaten Cradoc;",
  "5699": "he stod up i þan hustinge. and þus spæc wið þan kinge;",
  "5700": "Hercne me Octaue. hercne me kinelauerd;",
  "5701": "No here ich nenne godne ræd. þe þe ȝet beo isæd;",
  "5702": "Ȝif þu bi-tachest Conan. þine kineriche;",
  "5703": "þat word comeð sone. vorð into Rome;",
  "5704": "For nu is Ælene. Ierusalem quene;",
  "5705": "& þe king Costantin. & alle his cnihtes mid him;",
  "5706": "& dæd his þe riche Leonin. & his broðer Marin;",
  "5707": "& Maximien þe ȝunge cniht. i Rome haldeð muchel fiht;",
  "5708": "& Traher i þisse londe. mid spere wes of-stungen;",
  "5709": "& ælche dæi inne Rome; Maximien þe wel idone.",
  "5710": "haldeð swiðe muchel iwin; wið Gracien & wið Valantin.",
  "5711": "& Costantin þe king; of us ne þencheð naðing.",
  "5712": "& þus we beoð of Bruttene; freonden biræued.",
  "5713": "Bute þu wisliche bitæche; þine kineriche.",
  "5714": "wulleð Romleode; cumen to þissere þeode.",
  "5715": "& for-uaren vs mid fehte; & ure freond ivallen.",
  "5716": "& maken vnsæhte; & binimen us ure irihten.",
  "5717": "Þenne þu beost forð-faren; ne beon we næuere buten caren.",
  "5718": "Ah send into Rome; æfter Maximien þan wel idone.",
  "5719": "he is swiðe hende gume; & he wes Leonines sune.",
  "5720": "his fader wes Ælenen æm; he is of aðele cunne.",
  "5721": "& ȝif him þine dohter; þa þe is swiðe deore.",
  "5722": "& make hine to kinge; & þine dohter to quene.",
  "5723": "þenne maȝe we libben; mid sæhte & mid sibben.",
  "5724": "& a to ure liue; witen ure leoden.",
  "5725": "mid winne & mid wurðscipe; mid muchele wisdome.",
  "5726": "Þa aras Conan; & stod biuoren þan kinge.",
  "5727": "he wes wunderliche wrað; for þeos speche him wes lað.",
  "5728": "he spæc aȝen Cradoc; alse he hine wolde fordon.",
  "5729": "Ah ne rohte næuere Cradoc; of al þat Conan eorl spæc.",
  "5730": "for al þat hustinge; þe wes biuoren þan kinge.",
  "5731": "bi-luueden Cradockes ræd; for heo iseȝen þat hit wes neod;",
  "5732": "Þ[a] cleopede Octaues. Brutlondes lauerd;",
  "5733": "Hail seo þu Caradoc.",
  "5734": "Herfore þu scælt habben; wurhscipe muchele.",
  "5735": "Læn me Mauric þinne sune; þe is a swiðe wis gume.",
  "5736": "to uaren a mire neode; in-to Rom-þeode.",
  "5737": "æfter Maximiane; þane richen & þane kene.",
  "5738": "þæt he cume swiðe; þe while þe ich beo on liue.",
  "5739": "and ich him wulle bitæchen; mine kine-riche.",
  "5740": "and mine dohter Orien; to habben to quene.",
  "5741": "& ic wulle Maurike; mede bi-tæchen.",
  "5742": "ich ȝeue him Norhhumber-lond; here mid mire aȝere hond.",
  "5743": "þis ich him bitæchen; of mine kine-riche.",
  "5744": "wið þan þe he me bringe; Maximien þæ hende.",
  "5745": "Al swa þe king ȝirde; Mauric hit him ȝette.",
  "5746": "he ferde uor[ð]-rihtes; mid þreom wise cnihtes.",
  "5747": "þat he com to Rome; to Maximiene.",
  "5748": "Þer wes muchel vnfrið; in al þan londe nas na grið.",
  "5749": "ah mid vn-friðe þer wes muchel win; mid Gracien & mid Ualantin.",
  "5750": "Heo duden Maximiene; vnimete teone",
  "5751": "muchel lond heo hæfden binomen; ære þider come Maurich þe gume.",
  "5752": "Sone swa Maximiane i-sæh. swa he him to bæh;",
  "5753": "& fæire hine igrætte. mid guðfulle worden;",
  "5754": "& he irad-liche. lædde hine to ræde;",
  "5755": "& he þus spæc. wunderliche feire;",
  "5756": "Hercne Maximian. þu ært of muche cunne;",
  "5757": "þu weore Elene æmes sune. of hæhȝe cunne þu ært icumen;",
  "5758": "Ær ich hider uore. nis nawhit ȝære;",
  "5759": "Octaues ure king. i Lundene heold his husting;",
  "5760": "þat hustinge wes god; hit wes witene-imot.",
  "5761": "vnhæle & ælde; hæueð þene king vnbalded.",
  "5762": "Þer wes moni cniht god; & þe king heom æxede ræd.",
  "5763": "wham he mihte bitæchen; his dohter & his riche.",
  "5764": "& alle his doȝeðe; æfter his dæie.",
  "5765": "Þreo eorles anan; icure þe eorl Canaan.",
  "5766": "þat me sculde him Brutlond; bi-tachen al on his hond.",
  "5767": "& þa fæire Oriene; þes kinges dohter to quene.",
  "5768": "Conanes eorldom; Kent is ihaten.",
  "5769": "& mi fader is an icor%ren eorl; Cornwalen lauerd.",
  "5770": "he is ihaten Caradoc; he is of þine cunne.",
  "5771": "& ich hatte Mauric; þe mæste of his childeren.",
  "5772": "Þa heo hæfden a-nan; þus icoren Conan.",
  "5773": "þa lep mi fader up; swulc hit an liun weore.",
  "5774": "& wið-seide þene cure; bi-foren ure kinge.",
  "5775": "Þer wes swiðe muchel dune; þeines þer dremden.",
  "5776": "& mi fader Caredoc; makede lust & þus spæc.",
  "5777": "While wes Elene; Custances quene.",
  "5778": "Ælene hæfde enne æm; þe æðele wes on londe.",
  "5779": "he wes i-haten Leonin; uorð he ferde mid Costantin.",
  "5780": "Traher hæhte his broðer; & Marin þe oðer.",
  "5781": "Traher i þissen londe; wes islæȝen mid wornge.",
  "5782": "Conanes fader hine sloh; þat wes swiðe muchel woh.",
  "5783": "for [Tra]her king wende; þat heo weoren ifreonde.",
  "5784": "Lusteð wel Bruttes; þe her beoð bi-hælues.",
  "5785": "Leonin hadde ænne sune; & inne Rome he wuneð.",
  "5786": "Maximien he hatte; of þan aðele cunne.",
  "5787": "Sende we to Rome; & haten hine cumen some.",
  "5788": "& in ure hustinge; hæhuen hine to kinge.",
  "5789": "& þa feire Oriene; bithæchen him to quene.",
  "5790": "þenne maȝen we libben; mid sæhten & mid sibben.",
  "5791": "Þus spæc mi fader Caradoc; biforen þan folke.",
  "5792": "Þa andswerede þe king; hit wes him swiðe i-queme.",
  "5793": "& alle his beornen; þe wunieð on Brutene.",
  "5794": "bute Conaan wes swiðe wræð; for þe cure him wes læð.",
  "5795": "Cleope nu to ræde; þine rædȝiuen gode.",
  "5796": "& sæie me her of andswere; for nu to-marwen ich wulle faren.",
  "5797": "Þa wes Maximien; for þisse worde swi[ð]e fæin.",
  "5798": "he cleope[de] his ræd-ȝiuen; & eoden to rune.",
  "5799": "þe ræd wes sone iræd; al swa Mauric hit bad.",
  "5800": "Stille i-wende sone; Maximien of Rome.",
  "5801": "i þan seouen-nihte; mid alle his cnihten.",
  "5802": "wenden þa Rom-leoden; þat he wolde to heore vn-neode.",
  "5803": "þat he wolden fehten; aȝan Valentin & Gracian.",
  "5804": "for a heo weoren a-uare[d]; of Maximian and of his hirede.",
  "5805": "Ah anan heo wende; toward þissen londe.",
  "5806": "& swa he gon liðen; into Londenne.",
  "5807": "fair-lac he gon bringe; Octaue þan kingen.",
  "5808": "& þe king him for-ȝef; his dohter to quene.",
  "5809": "Þa wes king Maximien; hit þuhte Bruttes i-don wel.",
  "5810": "& Conaan eorl mid wraððen; wende to Scotten.",
  "5811": "& monie Scottes him buȝen to; & ane burh bigunnen.",
  "5812": "næs þa in al þan ende; burh al swa hende.",
  "5813": "Þa þeo burh wes al i-maked; mid muchelere strengðe.",
  "5814": "he sette hire æne nome; æfter him-seoluen.",
  "5815": "ofte he ræd hire þurh & þurh; & hehte heo Cuninges-burh.",
  "5816": "nu and æuere-mare; þe nome stondeð þere.",
  "5817": "Conaan ledde ferde; in þan norð ærde.",
  "5818": "he hatede Maximien; þat abohte mo[n]i mon.",
  "5819": "Þa wise men of þisse londe; þe luueden þas leoden.",
  "5820": "makeden hustinge; bitwexen Conaan & þan kinge.",
  "5821": "þer heo iwurðen sæhte; & þer heo iwurðen som%me.",
  "5822": "& make((de)) i þissen londe grið; god mid þan bezste.",
  "5823": "& þe king him bihæhte a-nan; to makiene riche mon.",
  "5824": "swa he dude seoððen; þet abohte moni mon.",
  "5825": "mid gr[i]ðe he wuneden here; fulle fif ȝere.",
  "5826": "Þa hefde Maximien; gærsume vni[m]ete.",
  "5827": "for he næfde of his londe; na gauel isende to Rome.",
  "5828": "Þa þe fif ȝer weoren agan; þa sæide Maximian.",
  "5829": "þat he wolde ouer sæ uaren; & fehten wið þan Frenscen.",
  "5830": "& ȝif he þere mihte speden; to-ward Rome he wolde riden.",
  "5831": "to wreken his teone; on Gracien and on Valentin.",
  "5832": "þe monie him hæfden idone; teonen inne Rome.",
  "5833": "Þus spæc Maximien; uor him wes to murie.",
  "5834": "for þis lond wes þa swiðe god; & he hit hæfde al vnder fot.",
  "5835": "& him ne stod æie to na-þing; for dæd wes Octaues þe king.",
  "5836": "Maximien bæd ferde; feorliche store.",
  "5837": "þe king hafde kene men; & vnimete gærsume.",
  "5838": "forð he gon wenden; ut of þissen londen.",
  "5839": "forð he gon liðen; ut þissen leoden.",
  "5840": "he makede him-seluen muchel clond. ne isæh he nauere æft þis lond;",
  "5841": "Ouer sæ he wende. and wel com to londe;",
  "5842": "[in ane londe] swiðe riche þe hehte. Armoriche;",
  "5843": "Þa scipen urnen a ðen lond. þat folc wenden uppe strond;",
  "5844": "Heo bigunnen ænne castel. god mid þan bæzsten;",
  "5845": "heo riden ȝeond þæn leode. & nomen þer muchele prude;",
  "5846": "heo funden herre-feng inoh. & lædden to heore ferde;",
  "5847": "& æc heo nomen. wummen. wunder ane monie;",
  "5848": "& duden þat heo wolden. ȝeond Ærmoriche londe;",
  "5849": "Þis iherde Humbald. þe wes lauerd i þa lond;",
  "5850": "hu þe king Mæximien. amerde his riche;",
  "5851": "Humbald sende sonde. ȝeond al þan londen;",
  "5852": "þer he æine freond hæfde. þe him helpen wolde;",
  "5853": "& þohte þat he wælde. heom driuen of his londe;",
  "5854": "Heo comen bi dæie-lihte. to ane stronge fihte;",
  "5855": "Bruttes heom ouer-comen. & Humbald heo sloȝen;",
  "5856": "& fiftene þusende þer weoren i-slaȝen. & idon of lif-dæȝen;",
  "5857": "Þa þis feht wes i-don. þa wende Maximien;",
  "5858": "aȝen in-to herberȝe. to resten hine seolue;",
  "5859": "A-marȝen þa hit dæi wes. duȝeðen heom gereden;",
  "5860": "heo wenden to þere heȝe burh. þe Nantes is ihaten;",
  "5861": "ne funden heo þer-inne. noht of moncunne;",
  "5862": "þe heom wið wolde stonden. & þa burh heolden;",
  "5863": "al hit wæs a-wæi ifloȝen. and of þan londe iboȝen;",
  "5864": "buten a lute wifmen. þe weoren þer wið-innen;",
  "5865": "Þa burh nom Maximien. & sette mid his monnen;",
  "5866": "þeo cleopede Maximien. to þan eorle Conaan;",
  "5867": "Conaan þu ært god cniht. þu hæfuest ihalden wel mi fiht;",
  "5868": "& ich þe wulle mede muchele bi-tæche.",
  "5869": "for þu hæf[d]est al Brutlond; i þire aȝere hond.",
  "5870": "ȝif ich hit nere; þu weore king þere.",
  "5871": "and þe eorl Caredoc; þe is of mine cunne.",
  "5872": "ȝet hit mai ilimpe; hit is þe an vnðonke.",
  "5873": "Ah loke wulche wætres; & wunliche londes.",
  "5874": "whulche wurð-liche wude; whulche wilde deores.",
  "5875": "whul[che] liðe londe on to libbenne;",
  "5876": "Þis lond hehten Armoriche. þis ich þe bitæche;",
  "5877": "& muchele mare her-to. ȝif ich hit mæi ifo;",
  "5878": "her-of þu scalt beon king. & þas riche aȝen;",
  "5879": "Vt ich wullen driuen. al þat ich finde on l((i))ue;",
  "5880": "ȝungen and alde. vt of þisse londe;",
  "5881": "and wulcne swa ich mai here ifon. i þan stude he beoð fordon;",
  "5882": "& sende ich wulle to Aðionærd. þe is min aȝene stiward;",
  "5883": "eorl he is treowe. for æue((r)) he is að-neowe;",
  "5884": "for him ich habbe wel bi-tæht. Brutlond to witene;",
  "5885": "& he me s[c]a[l] senden. in-to þisse londe;",
  "5886": "wapmen and wifmen. of wel feole cræften;",
  "5887": "cnihtes & þeines; & al heore sweines.",
  "5888": "sixti hundred cnihten; þe gode beon to fihten.",
  "5889": "ten hundred þeines; seoue þusend sweines.",
  "5890": "seoue þusend burh-men; þe sæle beon on æhte.",
  "5891": "þritti þusend wifmen; þe wel beon ifunden.",
  "5892": "Þenne þis folc bið hider icumen; & heo stude habbeð i-numen.",
  "5893": "þenne bið al þis fæire lond; iset Brutten an hond.",
  "5894": "æfter þine leoden; bi-tæche heom name;",
  "5895": "Brutlond þat lasse.",
  "5896": "Nu and auere-mare; þe nome stondeð þere.",
  "5897": "& þus Armoriche nome; niðer wes auælled.",
  "5898": "swa þat næuere-mare; ne bið he aræred.",
  "5899": "Conaan þeos ȝeue afeng; & iwrað þeos kinges freond.",
  "5900": "mid muchelere wurðscipe; & wel heo hit heolden.",
  "5901": "And þe king sende; in-to þisse londe.",
  "5902": "& hæhte Aðionard; þe biwuste Brutlondes ærd.",
  "5903": "þat he him swiðe sende; þat folc of Brutlonde.",
  "5904": "& folc of ælche cræfte; sundri scipen bi-tæhte.",
  "5905": "& mong þan wifmonnen; wepmon næuer enne.",
  "5906": "buten þa seoluen scipmen; þe heom scullen læden.",
  "5907": "Al eoden þeos ræd; swa þe king hæfde iseid.",
  "5908": "& Conaan þer heold to; mid hæhȝere strengðe.",
  "5909": "& þe king ferde; uorð toward France.",
  "5910": "& bi-ȝæt al þat kine-lond; & sette hit on his aȝere hond.",
  "5911": "& þeonne he gon liðen; in-to Lohernne.",
  "5912": "al þat lond he bi-ȝæt; swa he dude Liuieine æc.",
  "5913": "swa he gon liðe; in-to Lumbardie.",
  "5914": "al þat lond he bi-ȝæt; þær wes Caradoc dæd.",
  "5915": "þa hauede Mauric his sune; sorȝen inowe.",
  "5916": "nes þer nan oðer ræd; buten þe Mavric iwærð dæd.",
  "5917": "To Rome wende Maximiæn; uppe Valentin & vppen Gracien.",
  "5918": "i fehte he nom þene oðer; þa ȝirnde grið þa oðer.",
  "5919": "Cnihtes heo weoren hende; þe king heom dude i bende.",
  "5920": "& he anan sone; ahnede al Rome.",
  "5921": "Þat word com to Conaan; hu iuaren hafde Maximiæn;",
  "5922": "& þat Caradoc wes dæd inne Lumbardie;",
  "5923": "& al-swa Mauric his sune. for muchele sarinesse;",
  "5924": "Þa nom þe eorl Conaan. ænne swiðe wisne mon;",
  "5925": "& sende to þissen londe. to Adionard þan stronge;",
  "5926": "þe wes stiward swiðe bisi. inne þiss[e] Bruttene;",
  "5927": "To Adionard me brohten writ. þat dæd wes his broðer;",
  "5928": "Caradoc þe mære. & Mauric his sune deore;",
  "5929": "þa næfde Caradoc i þis ærd. broðer bute Adionard;",
  "5930": "& he forð-riht nom an his hond; al Caradokes lond.",
  "5931": "Þa iherden þa Frence men; þat at Rome wes Maximien.",
  "5932": "& Cradoc wes dæd; þa nomen þa Frence ænne ræd.",
  "5933": "þat heo wolden flæme; Conaan þene kene.",
  "5934": "vt of þan londe; þe Maximian him ȝæf an honde.",
  "5935": "þe is bi-halues France; & Bruttaine is ihaten.",
  "5936": "& Conaan ne ȝirnde na grið; ah festliche heom feht wið.",
  "5937": "& wel he makede his castles; treowe & swiðe uæste.",
  "5938": "& alle his beornen he wes leof; þe comen of þissen londe.",
  "5939": "For alle he hæfde þa cnihtes; þe Maximien him bi-hehte.",
  "5940": "& ec þa eorles; & þa sweines & þa cheorles.",
  "5941": "& alle þa burh-men; þa him bi-hehte Maximien.",
  "5942": "Wifmen neuede he noht feole; buten fiftene hundred.",
  "5943": "for wifmen nolden noht liðen; vt of þissen londe.",
  "5944": "buten þe eorl Adionard; þe wes þe hæhste i þis ærd.",
  "5945": "walde heore borh beon; þat heo scolden heore while wel bi-teon.",
  "5946": "Þa hæhuede Adionard; ænne dohter swiðe deore.",
  "5947": "heo hæfde al þat hære-word; of þan maidenen of þis ærd.",
  "5948": "þeo wimman wes on sele; heo hæhte Vrsele.",
  "5949": "Conaan sende to þis ærd; to þan eorle Adionærd.",
  "5950": "& bed þat he him ȝeue; his dohter to quene.",
  "5951": "Adionard ȝæf andswere; wurðscipe habbe he þer-fore.",
  "5952": "Mon-scipe habbe Conaan; þat he mire dohter wel on.",
  "5953": "Nu to-dæi a seouen nihten; ich heo senden him bi mine cnihten.",
  "5954": "& alle þa wimmen; þe him ȝef mi lauerd Maximien.",
  "5955": "þider heo scullen liðen; ȝif heo wulleð libben.",
  "5956": "oðer ich heom wullen alle for-don; & bi þan titten an-hon.",
  "5957": "Þa ȝarkede Adionard; þisses londes lauerd.",
  "5958": "his dohter Ursæle; þe wimman wes wel sæle.",
  "5959": "he þohte heo to sende; ouer sæ-strames.",
  "5960": "in-to Bruttaine londe; to Conaan þan stronge.",
  "5961": "Þa iherden þa wimmen; wide ȝeond þas Bruttene.",
  "5962": "þat me wolde senden; Vrse[l]e to þan londe.",
  "5963": "hire comen to inoȝe; monie & vn-ifoȝe.",
  "5964": "þat wolden mid hire uaren; to þan kinge Conaane.",
  "5965": "swiðe feole heo bi-sohte; ma þeone heo rohten.",
  "5966": "Þa þe dæi wes icumen; þe Adionard hafde inumen.",
  "5967": "þat forð scolde uaren; þat mæiden Vresele.",
  "5968": "þa hafden to iwiten; seouen and twenti scepen.",
  "5969": "alle heo weoren isunde; i þere burh of Lunden.",
  "5970": "Inne þere Temese; heo teuhten heore seiles.",
  "5971": "wind heo hæfden wunsum; weder mid þan bezsten.",
  "5972": "& heo seileden forð; þat inne sæ heo comen.",
  "5973": "þa vmbe stunde; ne sæȝe heo noht of londe.",
  "5974": "Þa aras heom a wind; a þere wiðer side.",
  "5975": "swurken vnder sunnen; sweorte weolcnen.",
  "5976": "haȝel & ræin þer aræs; þe hit i-seh him agras.",
  "5977": "vðen þer urnen; tunes swulche þer burnen.",
  "5978": "bordes þer breken; vimmen gunnen wepen.",
  "5979": "Þa scipen þa urnen bi-uoren; twelue þer weoren for-loren.",
  "5980": "þa oðere weoren al to-driuen; & forð mid þere sæ iliðen.",
  "5981": "nes þer na steores-mon; þat æuere aht cuðe þer-on;",
  "5982": "Nes næuere na mon iboren. ne of nane londe icoren.",
  "5983": "þat hæleð weore swa stærc; ne swa hærd-iheorted.",
  "5984": "þe iherde þesne weop; & þisne wunderliche ræm.",
  "5985": "& cleopien to þan halhȝen; mid hæhȝere steuene.",
  "5986": "þat his heorte neore særi; for þan vnimete sorhȝen.",
  "5987": "Seoððen þis world wes astald; & monnen an honde isælde.",
  "5988": "ne com nauere wurse hap; to nane wummannen.",
  "5989": "Summe þe scipen wunden; forð mid þan wederen.",
  "5990": "fulle fiftene; i þan ane wes [Vrsele].",
  "5991": "þe sæ wes wunder ane wod; and ladliche iwraððed.",
  "5992": "& þa scipen i þere wildere sæ;",
  "5993": "æuere norð forð-riht. þreo dæies & þreo niht;",
  "5994": "Þa weoren ut of Norweiȝen. tweien eorles iuaren;",
  "5995": "Mælgam & Wanis. heo weoren kene ful iwis;",
  "5996": "of Denemarke & of Norweiȝe. heo weoren iqueðen vt-laȝen;",
  "5997": "& heo ferden bi sæ-siden. vnimete wide;",
  "5998": "Heo i-cneowen wel a þan wolcnen. þas wederes custes;",
  "5999": "heo droȝen to ane ait-londe. þer heo leoðe hafueden;",
  "6000": "Wanis wes in Hungrie. þer he harm worhte;",
  "6001": "Mælga wes inne Scise. þer he scaðe makede;",
  "6002": "þat he ne mihte i þan londe. na lengere at-stonde;",
  "6003": "& of Norweiȝe iflemed. þer heo fiht þoleden.",
  "6004": "& inne sæ heo weoren iuaren; uulle seoue ȝeren.",
  "6005": "& swa heo leien i þan æit-londe; & iseȝen þat weder stronge.",
  "6006": "iseȝen scipen an & an; while ma while nan.",
  "6007": "þeonne feowere þenne fiue; sellic heom þuhten a þissen liue.",
  "6008": "whæt weoren þa ȝemere scipen; þa ȝeond þa sæ weolken.",
  "6009": "Þe wind gon aliðen; & þat weder leoðede.",
  "6010": "& Wanis isæh i þere sæ; þa scipen wandrien.",
  "6011": "& þus spæc þere; wið Malgan his iuere.",
  "6012": "Forð wit nu swuðe; & after heom biliue.",
  "6013": "mid gode fiftene scipen; faren we heom æfter.",
  "6014": "mid ure bezste cnihten; þe gode beon to fihten.",
  "6015": "& leten ælle ure oðere scipen; ure herberwe bi-witen.",
  "6016": "for þis is sum riche king; rædes bi-dæled.",
  "6017": "þe wolde mid his folke; uaren to summe londe.",
  "6018": "& haueð þeos wind & þeos weder; a-wider him i-stonden.",
  "6019": "þat wa is him aliue; Nu [wende] we him to biliue.",
  "6020": "& ȝif hit wule Appolin; þat is deore lauerd min.",
  "6021": "þat we maȝen mid fihte; biwinnen hine & his cnihtes.",
  "6022": "& heo ne beon of ure laȝen; we scullen him don of lif-dæȝen.",
  "6023": "& swa we scullen nimen a hond; heore seoluer & heore gold.",
  "6024": "& faren to ure inne; & ȝeolpen for þere winne.",
  "6025": "Forð heo wenden mid flode; fiftene scipen gode.",
  "6026": "þe strengeste þe weoren a þan dæȝen; & fulled mid ut-laȝen.",
  "6027": "& a-nan of-token fif scipen; of wimmonnen afulled.",
  "6028": "Seol-cuð heom þuhte; what hit beon mahte.",
  "6029": "& heo cleopeden heom on; nes þer nan ændswere.",
  "6030": "for al weoren þa wimmen; awald to þan deðe.",
  "6031": "To heom heo droȝen; and þas fif scipen nomen.",
  "6032": "and furðer heo iwenden; & niȝene heo iuengen.",
  "6033": "and heo mid þan feowertene scipen; ferden to þan londe.",
  "6034": "Seoððen þis worlde wes astald; nes hit neowhær itald.",
  "6035": "on songe no on spelle; ne miðte hit na mon telle.",
  "6036": "þat weoren æi wimman; swa wræcchelichen atoȝene.",
  "6037": "ne swa reoliche; inne sæ for-radde.",
  "6038": "Melga nom [Vrsele]; þa scolden beon quene.",
  "6039": "& scome hire bi-hedde; & ladde heo to his bedde.",
  "6040": "Þa þe heðene mon; hæfuede on hire his wille idon.",
  "6041": "he ȝæf heo his hired-monnen sone; to makien to heore.",
  "6042": "& summe heo heom salden; for seoluer [&] for gold.",
  "6043": "& monie & vnifoȝe. heo þer of-sloȝen;",
  "6044": "& summe heo heom drengte. in þere sæ deope;",
  "6045": "& summe heo Godd wið-soken. & to haðene-scipe token;",
  "6046": "& þus heo weoren for-radde. mid reowðe þan mæste;",
  "6047": "Melga & Wanis. ihurden suggen ful iwis;",
  "6048": "þat þas Bruttene wes of cnihte bi-dæled.",
  "6049": "for Conaan hauede swiðe monie; ilæd to Armoriche.",
  "6050": "& Maximiæn ladde to Rome; monie & wel idone.",
  "6051": "swa wes þis kinelond; of folke swiðe vnstrong.",
  "6052": "Melga & Wanis; iwenden in-to Scotten.",
  "6053": "þat lond heo þurh arnden; & herȝeden & barnden.",
  "6054": "þa ahte heo nomen; þat folc heo of-sloȝen.",
  "6055": "& swa heo wenden hiderward; ouer þere Humber.",
  "6056": "hermes heo worhten; and hene lond makeden.",
  "6057": "Þis i-herden Bruttes; and weoren þer-fore særi.",
  "6058": "heore sonde heo [n]omen sone; & senden touward Rome.",
  "6059": "Heo grætten Maximian; and talden him of Melgan.",
  "6060": "& of Wanis his iuere; whet heo duden here.",
  "6061": "& beden hine heom ræden; oðer ælles heo weoren dæde.",
  "6062": "Maximien wes sari; for swulche tiðende;",
  "6063": "& anan dude ut of bende. Gracien þene hende;",
  "6064": "anan swa he him to com. þus he cleopede him on;",
  "6065": "Gracien bicum mi mon. & þu scelt seoððen wel don;",
  "6066": "& ich þe wullen senden. in-to Brutlonde;",
  "6067": "ich wulle al þat kine-lond. bi-techen þe a þire hond;",
  "6068": "& þu scalt beon mi stiward. swa wes þe eorl Adionard;",
  "6069": "& ȝif þu wult wel don. ich wulle þe makien riche mon;",
  "6070": "and driuen of mire þeoden. vncuðe leoden;",
  "6071": "Þa and-swerede Gracien. mid griðfulle worden;",
  "6072": "Al ich wulle wurchen. after þine willen;",
  "6073": "liðen wuder-swa þu wult. & halden þe for lauerd;",
  "6074": "Þe aðes weoren isworene. & æft heo weoren for-lorene;",
  "6075": "Maximien þe keisere. bæd swiðe muchelne here;",
  "6076": "& he chæs of þan iwihte. ten þusend cnihten;",
  "6077": "& makede Gracien. gumene ælder;",
  "6078": "& swa heo gunnen wenden. in-to þissen londe;",
  "6079": "& her he fæht ful iwis. wið Melga & wi[ð] Wanis.",
  "6080": "þat wes swiðe wel idon. þat he heo æt compe ouer-com;",
  "6081": "& draf heom ouer sæ-stronde. in-to Yr-londe;",
  "6082": "& seoððen ferde ȝeond þis lond. swa him wes alre leofuest;",
  "6083": "& þe kæisere Maximiæn. inne Rome wes hæh mon;",
  "6084": "& hæuede Valentin. wel uaste bi-clused; in ane castle.",
  "6085": "Þa h((e))fde Valentin & Gracien; inne Rome muchel cun.",
  "6086": "& iseȝen þene enne broðer; idæled from þen oðer.",
  "6087": "Heo senden heore sonde; in-to Puille londe.",
  "6088": "& heo senden to Gradie; þan Duc of Lumbardie.",
  "6089": "& in-to Alemaine; to aðelen þan folke.",
  "6090": "and in-to feole londe; þæ læien þer-abeoten.",
  "6091": "& beden of heore ærde; alle gaderen værde.",
  "6092": "& to ane isette dæie sone; cumen abeoten Rome.",
  "6093": "& wreken uppen Maximien; Valentin & Gratien.",
  "6094": "Her-of nuste na-þing; Maximien þe riche king.",
  "6095": "ah he wunede inne Rome; mid muchele riche-dome.",
  "6096": "Vmbe lutle virste; þa comen þa uerden.",
  "6097": "al abeoten Rome; riden seouen kinges.",
  "6098": "heo to-breken Rome wal; & eoden in ouer-al.",
  "6099": "Rome burh heo nomen; & Maximien heo sloȝen.",
  "6100": "& duden vt Valentin; & alle his iueren mid him.",
  "6101": "of þan stronge castle; & keiser hine makede.",
  "6102": "& nomen heore sonde; & senden to þisse londe.",
  "6103": "& senden Gratien word; whæt þer wes iwurðen.",
  "6104": "& Gratien forð-riht anan; ahnede þisne kine-dom.",
  "6105": "þisne kinedom haueden Gratien; þe ær ahte Maximien.",
  "6106": "& Valentin of Rome; ahte þa riche.",
  "6107": "Þus riht þurh swulne ræd; wes Maximien dæd.",
  "6108": "and Gracien wes king her; þat wes cuð wel iwar.",
  "6109": "Wið-innen ane ȝere; nes þer first na-mare.",
  "6110": "iwrað þe king Gracien; gumene forcuðest.",
  "6111": "al he for-uerde þis lond; þa leoden him weoren laðe.",
  "6112": "þa riche he for-uerde; þa wræcche he drof of ærde.",
  "6113": "ne durste. þa riche þeines; nowhær him cumen to-ȝeines.",
  "6114": "ah alle heo hine fluȝen; and alle heo hine bibuȝen.",
  "6115": "Þa weoren in Æst Ængle; aðele iborene cheorles.",
  "6116": "twene ibroðeren; itwinnes heo weoren.",
  "6117": "þe oðer hehte Eðelbald; & þe oðer Ælfwald.",
  "6118": "Heo isehȝen on feole studen; hou þe king þis lond fordude;",
  "6119": "Þas cheorles heom bi-þohten. whæt heo don mihten;",
  "6120": "& speken heom ful stille. þat þene king heo walden quellen;",
  "6121": "& senden in Æst Ængle; wide ȝeond þan londe.",
  "6122": "& sumnede on ærde; seouen hundred cheorles.",
  "6123": "& seiden þurh alle þing; þat heo walden bi-sechen þene king.",
  "6124": "& bidden hine mildce; þurh þene milde Godd.",
  "6125": "þat he þurh his mihte; heolde heom to rihte.",
  "6126": "Ah Ælfwald & his broðer; al heo þuhten oðer.",
  "6127": "heo uerden swiðe warliche; mid wunsumme lades.",
  "6128": "& ælc bær an honde; ænne saȝel stronge.",
  "6129": "and bi-siden heo gunnen heongen; cniues swiðe longe.",
  "6130": "vnder heore barme; to scilden heom wið hærme.",
  "6131": "& swa heo forð ferden; alle i-sunde.",
  "6132": "& vmben are mile; heo ræsten ane while.",
  "6133": "& auer-ælcne hired-gume; feire heo igrætten.",
  "6134": "& milde-liche þurh alle þing; fræineden whær weoren þe king.",
  "6135": "& hired-men heom tahten; whær heo hine finden mæhten.",
  "6136": "whær he wes in anne wude; in ane wilderne;",
  "6137": "& æfter ane bare. he hine a-bohte ful sære;",
  "6138": "Þa cheorles wenden to þan wuden. & warliche heom hudden;",
  "6139": "alle bute tweien. toward þan kinge heo weoren beien;",
  "6140": "and iuunden þene king. þær he wes an slæting;",
  "6141": "& him to cleopeden. quickere stæuene;",
  "6142": "Hider-ward lauerd king. we þe wulleð cuðen a wunderlic þing.",
  "6143": "of ane swulche bare; þe her is bi-halues.",
  "6144": "vnder ane berhȝe; þer he burh hafueð i-chosen.",
  "6145": "ne iherde we næuere on liue; tellen of swulche swine.",
  "6146": "ȝif þu þider wult riden; þer he þe abideð.",
  "6147": "Þer-fore wes þe king glad; & þiderwærd wes swiðe ræd.",
  "6148": "& þa cheorles him biuoren; beien to-gædere.",
  "6149": "Þa cheorles up þreowen; þene king heo icneowen.",
  "6150": "& heo hine niðer setten; & al hine to-heowen.",
  "6151": "Þus Gratien þe king; for ut an slæting.",
  "6152": "Sone hit wes ouer-al iseid; þat þe luðere king wes dæd.",
  "6153": "þa weoren inne Bruttene; blissen inowe.",
  "6154": "ah sone þer-æfter; sorȝen heom weoren ȝiueðen.",
  "6155": "Þa wes æuer-ælc cheorl; al swa bald alse an eorl.",
  "6156": "& alle þa gadelinges; alse heo weoren sunen kinges.",
  "6157": "Þis word com to wel iwhare; hu þe king wes iuaren.",
  "6158": "comen sæ-liðende men; uorð into Irlonde.",
  "6159": "& funden þer ful iwis; Melga & Wanis.",
  "6160": "& talden heom tiðende; al of þissen londe.",
  "6161": "hu hit al wes iuaren; & þat cheorles næfden nane kare.",
  "6162": "& hefden al þis kine-lond; iset a cheorlene hond.",
  "6163": "Þa weoren glade ful iwis; Melga & Wanis.",
  "6164": "& seiden þat heo walden; toward þissen londe.",
  "6165": "Mid muchelere uerde; heo comen to þissen ærde.",
  "6166": "heo hæfden of Gutlonde; ut-laȝen stronge.",
  "6167": "of Neorewæi & of Denemarke; men swiðe starke.",
  "6168": "& of Yrlonde. Gillemaur þene stronge;",
  "6169": "of Scottene heo hafden. alle þa hæhsten;",
  "6170": "& of Galeweoðe. gumen swiðe kene;",
  "6171": "& swa heo gunnen wenden. ut to Norð-humber-londe;",
  "6172": "ahten heo nomen; folc heo þer sloȝen;",
  "6173": "castles heo ararden. & ahneden þa arde;",
  "6174": "þa burhȝen heo nomen. & al þat heo neh comen;",
  "6175": "Þa iseȝen Bruttes. þat balu wes on londe;",
  "6176": "nusten heo nænne ræd. heo wenden alle wurðen dæd;",
  "6177": "Sonden heo nomen sone. & senden toward Rome;",
  "6178": "& beden heore are. þa & auere-mære;",
  "6179": "ȝif heo heom wolde helpen. to hæȝere neode;",
  "6180": "a to heore liue; heo walden heom liðe.",
  "6181": "& luue to heom halden; ȝif heo heom helpen wolden.",
  "6182": "Þis word wes isend; bi write swiðe deore.",
  "6183": "& þat writ wes irad; imæ[n]g þan Rom-leden.",
  "6184": "Þa speken sone; þæ wisseste of Rome.",
  "6185": "Bi vfelen iwurhten; sculden we heom to wenden.",
  "6186": "for Gratien heo sloȝen; his men heo for-foren.",
  "6187": "& neoðeles we heom scullen senden. ferde of þissen ærde;",
  "6188": "of þissen ænde. ænne ælpi verde;",
  "6189": "Vt heo senden of Rome. cnihtes wel idone;",
  "6190": "fif and twenti hu[n]dred. comen in-to Lunden;",
  "6191": "& buden al þa ferde. of Brut-londes ærde;",
  "6192": "& ferden forð ful iwis. to Melga & Wanis;",
  "6193": "& heo fehten heom wið. & sloȝen heore uerde;",
  "6194": "& heo sulf mid ærh-scipe. arnden to heolte;",
  "6195": "& letten slæn heore folc. heore vnimete uerde;",
  "6196": "& heo seolf liðden forð. biuoren Scotlonde;",
  "6197": "& Febus heom æfter. mid his Romanisce cnihten;",
  "6198": "ah heo ne mihten for nane þingen. Melgan iuinden;",
  "6199": "& heo bi-gunnen feorlic. ane swiðe deope dich;",
  "6200": "& þer-ouen-on ouer-al. ænne strongne stanene wal;",
  "6201": "bi þere sæ-stronde bi-side Scot-londe.",
  "6202": "þer weoren æuere iwuned; þe vt-laȝen to londen cumen.",
  "6203": "& seoððe heo heom dihten; to bi-witen þa dich mid cnihten.",
  "6204": "Þa dic & þa wal weoren ȝare; þa næfde Bruttes nane kare.",
  "6205": "aȝan heo gunnen wenden; to þare burh of Lunden.",
  "6206": "& Febus of Rome; hustinge bad sone.",
  "6207": "Þer com moni riche mon; to þan hustinge anan.",
  "6208": "moni cniht moni eorl; moni þein moni cheorl.",
  "6209": "moni riche burh-mon; þer wende beon bliðe anan.",
  "6210": "þa sorh-fulle weoren an heorten; ær þe dæi weoren agan.",
  "6211": "Febus þe feire cniht; lette beoden his ferde uorð-riht.",
  "6212": "þat heo comen to hustinge; mid alle heore þringe.",
  "6213": "& þa sweines at hærberwen; letten heore hors wel ȝærwen.",
  "6214": "& makien þa heors al swa ȝare; swa heo sculden forð faren;",
  "6215": "& al þat folc duden þus. swa hit hæhte Febus;",
  "6216": "& swa heo gunnen wenden. to heore hustinge;",
  "6217": "Þa þat folc wes al icumen. & ælc his stude hafde inomen;",
  "6218": "þa hehte me lusten. inne Lundenne;",
  "6219": "Þa stod him up Febus. þe riche cniht and seide þus;",
  "6220": "Lusteð me nu Bruttes. þe her beoð bi-halues;",
  "6221": "Ich habbe eow to suggen. soð word of Rome;",
  "6222": "Ȝe us sende sonde. in-to ure londe;",
  "6223": "of þare sorhȝe ful iwis. þe eow duden Melgan & Wanis;",
  "6224": "& ich mid mire ferde. com to þissen ærde;",
  "6225": "& ich habbe eower iuan. iualled to þan grunde;",
  "6226": "& iflemed ut of ærde. Melgan buten uærde;",
  "6227": "Nu [ȝ]e maȝen to-ȝere. careles wunien here;",
  "6228": "of þare ilke uerde. þe islaȝen is on ærde;",
  "6229": "Ȝe us habbeð ofte imaked wrað. þer-uore inne Rome ȝe beoð lað;",
  "6230": "for ofte ȝe us habbeð at-halden. þat gauel of þissen londe;",
  "6231": "& æc [ȝ]e habbeoð ufele idon. i-slæȝe þene king Gratien;",
  "6232": "& ofte ȝe us bi-hateð. treoðe to halden;",
  "6233": "& æuere a þan ænde. ȝe wakieð an honde;",
  "6234": "We habbeð for eower luuen. ilosed ure leoden;",
  "6235": "cnihtes i þissen londe. an hundred þusende;",
  "6236": "seoððen Iulius Cesar; ærst bicom her.",
  "6237": "ah swa we ibiden are; nulle we no mare.",
  "6238": "ah we wulleð sone; uaren in-to Rome.",
  "6239": "& bi-tachen eow þis kine-lond; & haldeð hit on eowre hond.",
  "6240": "& brukeð hit mid [wu]nne;",
  "6241": "for nulle we nauere-mare. aȝan comen here;",
  "6242": "We habbeð of þisse londe. ihaued monie þusend punde;",
  "6243": "þa we habbeð her bi-soht. ah heo beoð ful deore aboht;",
  "6244": "we beoð ofte hider ifaren. mid wandreðe & mid care;",
  "6245": "& nu ȝe maȝen wel don. bisecheð eow wepnen a-nan;",
  "6246": "& werieð eow seoluen. wið vncuðe leoden;",
  "6247": "Neoren eower ælderen. aðelene cæppen;",
  "6248": "Heonne to Rome. al þat lond. stod on heore aȝere hond;",
  "6249": "& al þat lond þat heo iseȝen. sone heo hit bi-wunne;",
  "6250": "al heo hit biwunnen. mid heore ahte wæpnen;",
  "6251": "Ah makieð in eowre londe. castles swiðe stronge;",
  "6252": "and werieð eowre þeode. wið vncuðe leode;",
  "6253": "& wunieð her hal and hæil. & habbeð alle godne dæie;",
  "6254": "Þa þeos word weoren [isæid]; þa wes her a strong ræd.",
  "6255": "næs nauere þe mon iboren; inne nare burhȝe.",
  "6256": "þe auere mihte tellen; þurh nane spellen.",
  "6257": "of þere muchele særi-næsse; þa isiȝen wes to folke.",
  "6258": "Þa weoren inne Lundenne; lað-liche iberen.",
  "6259": "þer wes wop; þer wes rop. & reoðen vnimete;",
  "6260": "þa þeo Rom-leoden. riden toward scipene;",
  "6261": "& Bruttes bilafden. inne þisse londe;",
  "6262": "mid vnimete reoðe. ne cuðe heo ræd nænne;",
  "6263": "Þas tiðinde ful iwis. iherde Melga & Wanis;",
  "6264": "heo hefden ane verde. of vnimete folke;",
  "6265": "& heo gunnen wenden. in-to Norh-humber-lond;",
  "6266": "ȝeond þat lond heo arnden. and sloȝen & barnden;",
  "6267": "& swa heo forð wenden. þat heo comen to þan walle;",
  "6268": "þeo þa Rom-leoden. hæfden aræred;",
  "6269": "Bruttes weoren wið-innen. mid swiðe feole monnen;",
  "6270": "& Melga wið-vten. & ȝeorne wes abuten;",
  "6271": "hu he mihte aȝeinnen. þat he weoren bi[n]nen;",
  "6272": "Heo ræsden to þan walle. ræiȝe þeines;",
  "6273": "somned alle þa uerde. feole cunnen ærde;",
  "6274": "þa dich wes swiðe wid & deop. & þa ferde to-leop;",
  "6275": "& Bruttes weoren igærede. & þene wal weoreden;",
  "6276": "heo scuten in; heo scuten ut. scalkes þer feollen;",
  "6277": "arwen fluȝen ouer wal. al abuten ouer-al;",
  "6278": "swa þicke wes heore uæræ. swulc hit haȝel wæren;",
  "6279": "þat for þa arewen ne mihte þa Bruttes. ȝemen [n]anes fihtes;",
  "6280": "ah a-dun of þan walle. iwenden heo alle;",
  "6281": "& setten to fleme. feond-liche swi[ð]e.",
  "6282": "& þa oðer breken þane wal; & eoden binnen ouer-al.",
  "6283": "& after heo droȝen; & swuðe heom sloȝen.",
  "6284": "heo sloȝen þer muchel wunder; twa & fifti hundred.",
  "6285": "al of Brutten seoluen; wið-uten þan Scotten.",
  "6286": "& wið-ut%ten þan Dænscæn; þa inne þere dic bi-læfden.",
  "6287": "Þus iþæh þis kinelond; a þere Bruttene hond.",
  "6288": "Whæren Bruttes; cnihtes icorene.",
  "6289": "ah nu heo weoren alle; swiðe for-lorene.",
  "6290": "ne beoð heo neuere hæȝe; buten heo hælp habben.",
  "6291": "of oðere moncunne; for heo seolf ne cunne.",
  "6292": "Þus ferde ful iwis; Melga & Wanis.",
  "6293": "Þa Bruttes of Lundene; to Rome sende sone.",
  "6294": "beden heom swiðe cumen; & don alse heo ær weoren iwuned.",
  "6295": "þat heo arædde þis lond; & nomen hit al to heore hond.",
  "6296": "for heom heo hit vðen; bet þane þan vncuðen.",
  "6297": "Þa ȝeuen heo þus answære; Nulle we nauere þider faren.",
  "6298": "to þolien þat sw[i]nc & þat iwin. aȝæn þat heðene cun;",
  "6299": "for þat is Goddes wiðer-sake. Wanis ihaten;",
  "6300": "& Melgan his iuere. nulle we nauere cumen þere;",
  "6301": "þat is al þe ende. nulle we þuder wende;",
  "6302": "an-oðer halue we habbeoð. mare þene we maȝen an-hebben;",
  "6303": "Nes þer nan oðer and-swere. & þas sonden gunnen aȝæn faren;",
  "6304": "Þa heo aȝan comen. þa Bruttes from Rome;",
  "6305": "þa tiðende talden; þe Romleoden heom salden.",
  "6306": "þa wes Lundene folc; mid sorȝen ibunden.",
  "6307": "Þa wes þer an ærchebiscop; þat wes hali mon [&] god.",
  "6308": "& mid Godde swiðe hæh; Guencelin ihaten.",
  "6309": "He sende his sonde; ȝeond alle Brutlonde.",
  "6310": "æfter alle þan clæreken; þe Godes lare cuðen.",
  "6311": "alle þaie ihade[de] gumen; hiȝendliche him to comen.",
  "6312": "& heo ful sone; to Lundene comen.",
  "6313": "Þus Guencelin heom spæc wið; Mid us wunien Godes grið.",
  "6314": "þat is on Latin ful iwis; þat me sæið Pax vobis.",
  "6315": "& heo him seiden forn to; Et cum spiritu tuo.",
  "6316": "Þa bi-gon he lar-spæl; & of gode spæc swi[ð]e wel.",
  "6317": "A þan daȝen at Sei[n]t Pauwel; wes þe ærchebiscop stol.",
  "6318": "& wel feole ȝere; þe ærchebiscopes weoren þere.",
  "6319": "ah seoððen þa Seint Austin com; hit wes to Cantuare-buri idon.",
  "6320": "Nu seide Guencelin; þa wes þa heolie mon.",
  "6321": "Lusteð lauerdin[g]es; of ure tiðendes.",
  "6322": "þa þes haðene mon; þe is ihaten Melgan.",
  "6323": "& Wanis & heore uerde; habbeð ibroht [wa] to þissen ærde.",
  "6324": "& wulleð þesne Cristindom; al for-faren & for-don.",
  "6325": "& ich wulle habben leue; forð ich wulle liðen.",
  "6326": "& ouer sæ wenden; to summe hæȝe kinge.",
  "6327": "& bidde þane hæȝe king; þat hæ us hælpen þurh alle þing.",
  "6328": "& ȝif ich mai iuinden; to speken wið swulche kinge.",
  "6329": "þenne wulle ich wel fain; cumen hidere aȝæin.",
  "6330": "oðer ælles næuere-mare; nulle ich cum%men here.",
  "6331": "& ȝe bidden for me; on eower bare cneowen.",
  "6332": "& habbeð alle godne dæi; cumen ich wulle ȝif ich mai.",
  "6333": "Þa wes þat folc særi; & sorhful on heorte.",
  "6334": "ne biden nauere Brutware; an heore liue swulche care.",
  "6335": "Forð wende Guencelin; & his clærkes mid him.",
  "6336": "riht forð to þere sæ; þær heom sæl þuhten.",
  "6337": "Scipen heo þer funden; & sone in wenden.",
  "6338": "& heo ful sone; ouer sæ comen.",
  "6339": "in-to Bruttaine; þer-foren heo weoren faine.",
  "6340": "þa þe king Maximien; ȝæf þan eorle Conaan.",
  "6341": "ah dæd wes þa Maximiæn; swa wes þe king Conaan.",
  "6342": "Ah Aldroein hæhte his sune; þe wes of Conaan icumen.",
  "6343": "Brutaine þat lond; he hafde al in his hond.",
  "6344": "Armoriche hæhte þat lond; ah þene nome hit losede an hond.",
  "6345": "A[l]dro[ei]n wes þer king; vnder him wes moni hæh dring.",
  "6346": "Guencelin to þan kinge com; & he hine lette wel a-fon.",
  "6347": "þe ærchebiscop feol to þes kinges fot; & bæd hine biðenche uppen Godd.",
  "6348": "Lauer[d] king Aldroein; ofte þe wurðe Godd fæin.",
  "6349": "Iþenc þat þu weore Conaanes sune; of Brutten þu ært al icumen.",
  "6350": "Ich æm icumen to speken þe wið; & ȝeorn%nen þe liues grið.",
  "6351": "In-to ure londe beoð icumen; twæine hæþene gumen.",
  "6352": "Melga & Wanis; muchel ufel heo doh us.",
  "6353": "heo habbeoð of ure londe; al þene norð ende.",
  "6354": "& swiðe we beoð auæred; þat heo nu habben mare.",
  "6355": "& ȝet heo þencheð ufele don; to fallen þæne Cristindom.",
  "6356": "& turne to heðenesse; þa hæȝe & þa læsse.",
  "6357": "For þi fader nom of Brutlonde; alle þa cnihtes stronge.",
  "6358": "& moni þusend ladde to Rome; Maximien þe wel idone.",
  "6359": "& nu liggeð of-slaȝen; þa heo bilæfden an ure daȝen.",
  "6360": "& þus is Brutlond%des ærd; of folke bi-dæled.",
  "6361": "Sonde we sende to Rome; & beden þat heo comen.",
  "6362": "and heo us habbeoð wor[d] isend; bi vre sond-monnen;",
  "6363": "þat we don þat bezste þat we muȝen. for nulleð heo nauer-mare cumen;",
  "6364": "ah hateð us bi-winnen. hælp ȝif we cunnen;",
  "6365": "& habbeð iqueðen us scere. nu & auere-mare;",
  "6366": "Ah wel mæi don hu hit ga. for wræcches we beoð æuere-ma;",
  "6367": "Whilen weoren Bruttes. þa bezste men of londe;",
  "6368": "al þat heo bigunnen. al heo hit biwunnen;",
  "6369": "Nu heo beoð ouercumen. æiðer islaȝen & inomen;",
  "6370": "& a-wæi ivaren mid Maximian. & mid þi uader Conaan;",
  "6371": "þat [n]is þer bileued wel neh nan. þat auere beo æi tale on;",
  "6372": "Ah þu ært of ure cunne. of us naue þu nane sunne;",
  "6373": "help us nu for þu miht. ælles we habbeoð muchel pliht;",
  "6374": "Þus spæc þe ærchebiscop. þat Aldroein king hit vnder-stod;",
  "6375": "þe king gon siche sare; him gunnen glide teores.",
  "6376": "& urnen his æȝene; þat his hired-men hit iseȝen.",
  "6377": "Þa ȝæf þe king and-swære; & wið Guencelin he spæc þus þere.",
  "6378": "Ich eow wulle helpen; mid hæȝere strengðe.",
  "6379": "ich þe wullen bitæchen; twa þusend cnihtes.",
  "6380": "þat scullen beon þa bezste; þæ wunieð inne Brutene.",
  "6381": "& Costantin minne broðer; swulcne nat ich nænne oðer.",
  "6382": "swa wid swa is pes dæi-liht; nat ich nenne betere cnihte.",
  "6383": "ne nat ich a wærulde-riche; cniht his iliche.",
  "6384": "makieð hine lauerd; ouer al Brutlondes ærd.",
  "6385": "Þa axede Aldroein þe king; his deore broðe[r] Costantin.",
  "6386": "& he forð-rihtes; bitahte him þa cnihtes.",
  "6387": "Forð ferde Costantin; & þe ærchebiscop mid him.",
  "6388": "& þe king him-seolf walde uaren; ah of Frensce monnen he hæfde kare.",
  "6389": "Hider-ward wende; Costantin þe hende.",
  "6390": "and al his uerde isund; at Totteneis heo comen a lond.",
  "6391": "þeder com þe ohte mon; wælla wel wes he ibon.",
  "6392": "& mid him twa þusend cnihten; swulche na king ne æhte.",
  "6393": "Forð heo gunnen liðen; in-to Lundenne.",
  "6394": "and senden æfter cnihten; ȝeond þat kineriche.",
  "6395": "and æuerælc oht mon; þat hiȝenliche come anan.",
  "6396": "Þet iherde Bruttes; þer heo wuneden i þan puttes.",
  "6397": "inne eorðen & inne stockes; heo hudden heom alse brockes.",
  "6398": "i wude i wilderne; inne hæðe & inne uærne.",
  "6399": "þat ne mihte wel neh na man; nenne Brut iuinden.",
  "6400": "buten heo weoren in castle; oðer y burhȝe iclused uaste.",
  "6401": "Þa heo iherden of þissen worde; þat Costantin wes an ærde.",
  "6402": "þa comen ut of munten; moni þusend monnen.",
  "6403": "heo leopen ut of þan wuden; swulc hit deor weoren.",
  "6404": "Liðen toward Lundenne; moni hundred þusend.",
  "6405": "bi straten & bi walden; al hit forð hælden.",
  "6406": "& þa æhte wif-men; wæpmonnes claðes duden heom on.",
  "6407": "& heo forð wenden; tow%ward þere uerde.",
  "6408": "Þa isæh þe eorl Costantin; al þis folc cumen to him.",
  "6409": "þa wes he swa bliðe; swa he nes næuer ær an liue.",
  "6410": "Forð heo nomen heore wæi; twa niht & enne dæi.",
  "6411": "þat heo comen ful iwis; to Melga & Wanis.",
  "6412": "To-gadere heo ræsden; mid ræȝe strengðe.",
  "6413": "fuhten feo[n]dliche feollen þa uæie.",
  "6414": "ær þe dæi weoren a-gan; islaȝen wes Wanis & Melgan.",
  "6415": "& Peohtes inowe; & Scottes vnifohȝe.",
  "6416": "Densce & Norenisce; Galewaȝes & Irreisce.",
  "6417": "Þa while þat þe dæi wes liht; ilæste auere þis slæht.",
  "6418": "þa com hit to þan æuen-time; þa cleopeden þe æorl Costantin.",
  "6419": "& bad þa wæi-witere; for-ærnen þa wateres.",
  "6420": "and snelle men toward þære sæ; þet þer heom sculden sechen.",
  "6421": "Þe mon þe iseȝen þat gomen; hu forð gengden þa quenen.",
  "6422": "ȝeond wudes & ȝend feldes; ȝeond hulles & ȝeond heldes.",
  "6423": "whær-swa heo funden; æine mon at-wunden.",
  "6424": "þe weore mid Melga; þan hæðene kinga.",
  "6425": "þa quenen lude loȝen; & al hine to-droȝen.",
  "6426": "& beden for þere seole; þat hire neuere sæl nere.",
  "6427": "Þus þa Bruttisce quenen; moni þusend aqualden.",
  "6428": "& þus heo areden þæsne kinedo[m]. of Wanis & Melgan;",
  "6429": "& Costantin þe ohte. ferde to Selechæstre;",
  "6430": "& heold his hustinge. of alle his Brut þringen;",
  "6431": "alle þa Bruttes. buȝen to þan mote;",
  "6432": "& nomen Costantin aðeling. and makeden hine Bruttene king;",
  "6433": "Muchel wes þa murðe. þat wæs a mancunne;",
  "6434": "& seoððen heo him ȝefuen wif. wunder ane hende;",
  "6435": "i-boren of þan hæsten. of Bruttene þan alre bezsten;",
  "6436": "Of þissen hæȝe wiue. Costantin hæfuede",
  "6437": "inne þissere leode; þreo sunen lutle.",
  "6438": "Hæfde þe æreste sune; wel neh his fader nome.",
  "6439": "Costantin hæhte þe king; & Costanz hæhte þat child.",
  "6440": "Þa þis child wes iwaxen; þat hit cuðe riden.",
  "6441": "þa lette his fader hit munekien; þurh luðere monnene ræde.",
  "6442": "& þat child munec wes; inne Winchæstre.",
  "6443": "After him wes iboren an-oðer; þe wes þe midleste broðer.",
  "6444": "he wes ihaten Aurelius; his to-nome hæhte Ambrosius.",
  "6445": "Þa wes alre last iboren; a child wes wel icoren.",
  "6446": "he wes ihaten Vther; his aðelen weore store.",
  "6447": "he wes þe ȝungeste broðer. ah he leouede lengere þane þa oðere;",
  "6448": "Guencelin þe ærchebiscop. þe to-ward Gode wes ful god;",
  "6449": "he bi-wuste þa twa childere. for luue of þan kinge;",
  "6450": "Ah wale þat heore fader; na lengere ne moste libben.",
  "6451": "for he hafde gode laȝen; þa while þe he luuede.",
  "6452": "ah he nes king here; buten twælf ȝere.",
  "6453": "& seoððen wæs þæ king dæd; hercne nu þurh wulcne ræd.",
  "6454": "He hafde in his huse; ænne Poht; hende cniht and swi[ðe] aht;",
  "6455": "he uerde mid þan kinge. & mid alle his dringen;",
  "6456": "nanes weies oðer. bute al-swa his broðer;",
  "6457": "Þa iwarð he swa riche. al his iferen vniliche;",
  "6458": "þa þohten he to swiken. Costantin þene richen;",
  "6459": "he com biuoren þan kinge. & feol an his cneowen;",
  "6460": "& þus leh þa leod-swike. biuoren his lauerd.",
  "6461": "Lauer[d] king cum uorð-riht. & spec wið Cadal þinne cniht;",
  "6462": "& ic þe wulle tællen. of uncuðe spællen;",
  "6463": "swulc þu næuere ære. an ærde ne herdest;",
  "6464": "Þa aras þe king Costantin. & eode forð ut mid him;",
  "6465": "ah wale þat hit nusten. Costantines cnihtes;",
  "6466": "Heo eoden swa longe forð-ward. þat heo comen in ænne orchærd;",
  "6467": "Þa seide þa swike. þere. Lauerd beon wit here;",
  "6468": "Þe swike set adun; alse he wolde holden run;",
  "6469": "& he bah to þan kinge. alse mon dæð of runinge;",
  "6470": "He igrap ænne cnif swiðe long. & þene king þer-mid of-stong;",
  "6471": "in-to þere heorte. & he him-seolf at-sterte;",
  "6472": "þer þe king dæd læi. & þe swike fleh awæi;",
  "6473": "Þat word com to herede. hu þe king iuaren hafde;",
  "6474": "þa wes muchel reoðe. & rumede to folke;",
  "6475": "Þa weoren Bruttes; bisie an þonke;",
  "6476": "heo nusten þurh nane þinge. whet heo mihten to kinge;",
  "6477": "for þas kinges sunen tweien. lutlen heo weoren beien;",
  "6478": "neðe. riden an horse;",
  "6479": "& Vther his bro[ð]er. þa ȝæt sæc his moder;",
  "6480": "& Costance þe aldeste. wes i Winchæstre;",
  "6481": "munec-claðes he hauede an. alse an of his iueren;",
  "6482": "Þa comen to Lundenne. al þis leodisce folc;",
  "6483": "to heore hustinge. & to ræden heom of kinge;",
  "6484": "wulche weis heo mihten don. & heu heo mihten taken on;",
  "6485": "& wulc an of þissen children. heo mihten habben to kinge;",
  "6486": "Þa curen þas leoden. Aureliæn Ambrosian;",
  "6487": "to habben to kinge ouer heom.",
  "6488": "Þat iherde Uortiger; ȝæp mon & swi[ð]e war.",
  "6489": "i-mong þan eorlen he stod; & fast-liche hit wið-soc.",
  "6490": "& he þus sæide; soð þæh hit nære.",
  "6491": "Ich eow wulle ræden; ræd mid þan bezsten.",
  "6492": "Abideð feouwertene niht; & cumen we æft her riht.",
  "6493": "& ich eow wullen suggen soð[ð]ere wordes;",
  "6494": "þat mid eower eȝenen ȝe scullen iseon. & eowre while wel bi-teon.",
  "6495": "þis ilke we scullen ibiden. & to ure londe þa while riden;",
  "6496": "& halden grið & halden vrið. freoliche on ærde;",
  "6497": "Al duden þat hird. swa Uortiger demde;",
  "6498": "& he him-seolf wende. al-se he walde to his londe.",
  "6499": "& turnde riht þene wæi; þe in-to Winchæstre lai.",
  "6500": "Vortiger hafde Walisc lond; þat haluen-dæl an his hond.",
  "6501": "feouwerti cnihtes gode; he hauede on his hirede.",
  "6502": "He wende to Winchæstre; þer he Costanz funde.",
  "6503": "& spæc wið þæne abbod; þe þat munster biwat.",
  "6504": "þer Costanz wes munec; þas kinges sune of Bruttene.",
  "6505": "He wende in-to þan munestre; mid mildere speche.",
  "6506": "he sæide þat he wolde; speken wið Costance.",
  "6507": "Þe abbed hit him uðe; & he hine ladde to spæc-huse.",
  "6508": "Þus spæc Vortiger; wið þene munec þa þær.",
  "6509": "Custanz hærcne minne ræd; for nu is þi fader dæd.",
  "6510": "Þer is Ambrosie þi broðer; & Vther þe oðer.",
  "6511": "Nu habbeð þa ælde; þa aðeleste an londe.",
  "6512": "icoren Aurilien; his to-nome is Ambrosien;",
  "6513": "ȝif heo maȝen þurh alle þing. heo wulleð makien hine king;",
  "6514": "& Vðer þi broðer. sukeð ȝet his moder;",
  "6515": "Ah ic heom habbe wið-sæid. & for-sake þenche;",
  "6516": "for ich habben i-beon stiward. of al Brutlondes ærd;",
  "6517": "& eorl ich æm riche. mine iueren vniliche;",
  "6518": "& ich habbe Walsce lond. haluendæl in mire hond;",
  "6519": "mare ich habbe ane. þane þa oðere al clæne;",
  "6520": "Ich æm icome to þe. for monne leofuest ært tu me;",
  "6521": "ȝif þu wult me swærie aðes. ich wulle don of þe þas claðes;",
  "6522": "ȝif þu wult æchen mi lond. & þin ræd don in mire hond;",
  "6523": "& makien me þinne stiward. ouer al Brutlondes ærd;",
  "6524": "& þurh mine ræde. don al þine dæde.",
  "6525": "& þu wulle me an hond plihten; þat ich hit scal al dihten.",
  "6526": "ich þe wulle þurh alle þing; makien Brut-londes king.",
  "6527": "Þes munec sæt wel stille; þa spæche him eode an wille.",
  "6528": "Þa and-swarede þe munec; mid muchelere liste.",
  "6529": "Wel wurðe þe Vortiger; þat þu ært icumen her.",
  "6530": "ȝif auere-mare cumeð þæ dæi; þat ich king beon mæi.",
  "6531": "al mi ræd & al mi lond; ich wulle don i þire hond.",
  "6532": "& al þat þu wult don; mine men hit scullen vnder-uon.",
  "6533": "& aðes ich þe swerie; þat þis ich wulle uorien.",
  "6534": "Þus seide þe munec; he murnede swiðe.",
  "6535": "hu hit al weore; þat ((he)) munec neore.",
  "6536": "for him weoren blake claðes; wunder ane laðe.",
  "6537": "Vortiger [wes] ((ȝ))æp & war; þat he cuð[d]e wel iwar.",
  "6538": "he nom ane cape; of his ane cnihte.",
  "6539": "on þene munec he heo dude; & ladde hine ut of þan stude.",
  "6540": "he nom ænne swein anan; and þa blake claðes dude him on.",
  "6541": "& heold rune wið þane swæin; swulc hit þe munec weore.",
  "6542": "Munekes eoden vpward; munekes eoden dunward.",
  "6543": "iseȝen bi þan weien; þane swein mid munec-claðen.",
  "6544": "þe ((hod)) hongede adun; alse he hudde his crune.",
  "6545": "wende æche oðer; þat hit weore heore broðer.",
  "6546": "þe þer sæt swa sære; i þa spæc-huse.",
  "6547": "a þan dæi-lihte; imong alle þan cnihten.",
  "6548": "Heo comen to heore abbede; & hine gretten þurh Gode.",
  "6549": "Lauerd benedicite; we beoð icumen biuoren þe.",
  "6550": "for sellic us þencheð; whe((t)) Vortiger þencheð.",
  "6551": "in ure spæc-huse; þer he spel haldeð;",
  "6552": "þurh-ut þesne dæi; na munec þer-in cumen ne maie.",
  "6553": "buten Costanz ane; & þa cnihtes al clane.",
  "6554": "Sære we adredeð; þat heo him mis-ræden;",
  "6555": "Þa answerede þe abbed; Næi ac heo him radeð god.",
  "6556": "biddeð hine halden his hod; for nu is his fader dæd.",
  "6557": "Vortiger þer abed; þe while Costance awæi rad.",
  "6558": "Vortiger up aras; of þan munstere vt lað.",
  "6559": "& alle his cnihtes; ut wenden for[ð]-rihtes.",
  "6560": "Munekes þer urnen þider anan; wenden to uinde Costance.",
  "6561": "þa iseȝen heo þa claðes; liggen bi þan waȝes.",
  "6562": "þa ælcan to oðer; mænden of heore broðer.",
  "6563": "Þe abbed an horse leop; & æfter Uortiger rad.",
  "6564": "& sone gon of-ærne; þe eorl Uortigerne.",
  "6565": "Þus seide þe abbed; to Vortigerne þer he rad.",
  "6566": "Seie me þu wode cniht; whi dest þu swa muchel vnriht.",
  "6567": "Þu bi-ni[m]est us ure broðer; Let hine & nim þene oðer.",
  "6568": "Nim Ambrosie þat child; & make of him ænne king.",
  "6569": "& ne wrað þu noht; Sæint Benediht. ne do þu him nan vn-riht;",
  "6570": "Þis iherde Uortige[r]. he wes ȝæp & swiðe iwar;",
  "6571": "sone he aȝan com. & þe abbed he nom;",
  "6572": "& swor bi his honden. þat he hine wolde an-hongen.",
  "6573": "buten he him plihte; þat he wolden vorð-rihtes.",
  "6574": "vnhadien Costanz; þas kinges sone of þis londe.",
  "6575": "& for swulchere neode; he sculden beon king of þissere þeode.",
  "6576": "Þe abbed ne durste nan oðer; þar he vn-hadede his broðer.",
  "6577": "& þat child ȝef þan abbede an hond; twenti sulhene lond.",
  "6578": "& seoððen heo liðeden forð; in-to Lundenne.",
  "6579": "Vortiger þe hæȝe; for-bad his hired-monnen.",
  "6580": "þet heo nane manne ne tælden; whæt heo hæfden",
  "6581": "Vortiger i Lundene læi; þat com þe ilke isæte dæi.",
  "6582": "þat sculden to hustinge cumen; þa cnihtes of þissen",
  "6583": "To þan dæie heo comen; monie & vniuoȝe.",
  "6584": "heo redden heo runden; ræiȝe þa beornes.",
  "6585": "þat Ambrosie heo wolden habben; & to kinge hæbben.",
  "6586": "for Vther wes to lutel; þa ȝet he moste suken.",
  "6587": "& munec wes Costanz; þe ældest wes of heom.",
  "6588": "& heo nalden for nane þinge; munec makie[n] to kinge.",
  "6589": "Þis iherde Vortige[r]; þe wes ȝæp [&] swuðe iwar.",
  "6590": "& an uoten leop; swulc hit an liun weore.",
  "6591": "Nusten þa Bruttes na whon; whæt Vortiger hæfde idon.",
  "6592": "he hæfde in ane bure; Costanz þene deore.",
  "6593": "wel iba[ð]ðed & iscrud; & seoððen mid twælf cnihten ihud.",
  "6594": "Þa spæc þus Vortiger; he wes of ȝæp-scipe war.",
  "6595": "Lusteð lauerd[l]inges; þe while þe ich speke of kinges.",
  "6596": "Ich wes i Winchæstre; þer ich wel spedde.",
  "6597": "ich spæc wið þene abbed; þat is hali mon [&] god.",
  "6598": "& seiden him þa neode; þe icumen is to þissere þeode.",
  "6599": "of Costantines dæðe; þer-fore him is vnneðe.",
  "6600": "& of Costance þan childe; þe he hæfde ihalden.",
  "6601": "& ich bad hine for Gode; don þat child of hade.",
  "6602": "& for swulchere neode; king he scolde beon on þeode.",
  "6603": "& þe abbed nom his ræd. & dude al þat ich hine bed.",
  "6604": "& here ich habbe his munekes; þe gode beoð and mære.",
  "6605": "þat sculleð witnesse beren; eowe alle biuoren.",
  "6606": "Leo wær here is þat ilke child; makien we her-of enne king.",
  "6607": "& her ich halde crune; þa þer-to bi-houeð.",
  "6608": "& þat þis wule wið-suggen; he hit scal abuggen.",
  "6609": "Vortiger wes swiðe strong; þe hæhste mon of Brutlond.",
  "6610": "nes þer nauer nan swa hæh; þat his quides durste halsien.",
  "6611": "Wes i þere ilke wike; þe ærchebiscop forð iwiten.",
  "6612": "nes þer nan biscop; þat forð on his wæi ne scoc.",
  "6613": "na munec ne nan abbed; þat he an his wæi ne rad.",
  "6614": "for heo ne dursten for Gode; don þer þa misbode.",
  "6615": "nime þane munec child; & makien Brut-londes king.",
  "6616": "Þis isæh Vortiger; of ufele he wes wel iwar.",
  "6617": "up he gon stonden; þe crune he nom an honden.",
  "6618": "he setten heo vppe Costance; þat him wes on þonke.",
  "6619": "Nes næuere na ma[n]; þat don þer mihte Cristin-dom.",
  "6620": "þat mihte blessinge; don in þan kinge.",
  "6621": "bute Vortiger ane. hit dude for alle clane;",
  "6622": "Þe frume wes vn-hende. & al-swa wes þe ænde;",
  "6623": "he for-lette Goddes had. þer-fore he sorȝen ibad;",
  "6624": "Þus wes king Costance. & Vortiger wes his stiward;",
  "6625": "Costanz al his kinelond. sette i Vortigeres hond;",
  "6626": "& al he dude an londe. swa him-sulf wolde;",
  "6627": "Þa isæh Uortiger. of muclen vfele he wes wær;",
  "6628": "þat Costanz þe king. ne cuðe of londe na-þing;",
  "6629": "for he nefde ileorned. nauer nane lare;",
  "6630": "buten in his munstre. þat munec scolde drigen;",
  "6631": "Vortiger þat isæh. þe Wurse him wes ful neh;",
  "6632": "ofte he hine bi-ðohte. wæht he don mahte;",
  "6633": "hu he mihte mid læsinge. i-quemen þan kinge;",
  "6634": "Nu þu miht iheren. hu þes swiken him gon uaren;",
  "6635": "Weoren of Brutlonde. þa bezste alle dæde;",
  "6636": "nu weoren þas kinges broðeren. beien ful lutle;",
  "6637": "& Guencelin ærchebiscop. þer bi-foren wes dæd;",
  "6638": "& him-sulf þisses londes king. of þare laȝe ne cuðe na-þing;",
  "6639": "Vortiger þis i-sah. & he to þan kinge bæh;",
  "6640": "mid mildere spæche. his lauerd he gon greten;",
  "6641": "Hal seo þu Costanz. Brutlondes lauerd;",
  "6642": "Ich æm icumen þe þus næh. for muchelere neode;",
  "6643": "for suggen þe tiðende. þe beoð icume to londe;",
  "6644": "of swiðe muchele plihte. Nu þe bi-houeð mihte;",
  "6645": "nu þe bi-houeð wepnen. to werie þine þeoden;",
  "6646": "Her beoð chæpmen icumen. of oðere londen al-se hit is iwune;",
  "6647": "heo habbeoð ibroht to me tol for heore æhte.",
  "6648": "and heo habbeoð me i-tald. & treowðen i-plihte;",
  "6649": "þat þe king of Norewæiȝe. neowenliche wule hider uaren;",
  "6650": "& þere Densemonne king. þas Denen wulle at-sechen;",
  "6651": "& þe king of Rusie ræhȝest alre cnihten.",
  "6652": "& þe king of Gutlonde; mid ferde swiðe stronge.",
  "6653": "& þe king of Frise; þer-uore me a-griseð.",
  "6654": "Þa tiðende beoð stronge; þe icumen beoð to londe.",
  "6655": "her-uore ich æm swiðe adred; for ne con ich nenne godne ræd.",
  "6656": "buten we moten mid mihten; senden æfter cnihten.",
  "6657": "þat beon gode & stronge; & þat wel cunnen a londe.",
  "6658": "& setten þine castles; mid kene monnen.",
  "6659": "& swa þu miht þi kinelond; werien wið vnleoden.",
  "6660": "& þinne wurh-scipe halden; mid hæȝere strenðe;",
  "6661": "For nis nan kine-lond. na swa brad næ swa long;",
  "6662": "þat ne bið sone inomen. ȝif þær bið to lute gumen;",
  "6663": "Þenne answerede þe king. of londe ne cuðe he naðing;",
  "6664": "Vortiger þu ært stiward. ouer al Brutlondes ærd;",
  "6665": "& þu hit scalt walden. after þine willen;",
  "6666": "Send after cnihten. þe gode beon to fihten;",
  "6667": "& nim al i þire hond. mine castles & mi lon[d];",
  "6668": "& do al þine i-wille. & ich wulle beon stille;",
  "6669": "bute þe an-læpi þing. ich wulle beon icleoped king;",
  "6670": "Þa loh Uortiger. he wes of vfele swi[ðe] iwær;",
  "6671": "nes he nauere swa bliðe. ær on his liue;",
  "6672": "Uortiger nam læue. & forð he gon liðe;",
  "6673": "& swa he uorð ferde",
  "6674": "al þat lond. he sette an his aȝere hond;",
  "6675": "and þe monraddene he nom. æuere æwher he com;",
  "6676": "& swa he nom his sonde. & sende to Scotlonde;",
  "6677": "& hæhte þa Pohtes. þa alre bezste cnihtes;",
  "6678": "þreo hundred him cumen to. & he heo[m] wolde wel don;",
  "6679": "And þa cnihtes him to come. þer-æfter wel sone;",
  "6680": "Þus spæc þe swike-fulle gume. Cnihtes ȝe beoð wulcume;",
  "6681": "Ich habbe i mire hond. al þis kinewurðe lond;",
  "6682": "mid me ȝe scullen liðen. for ich eow wullen luuien;",
  "6683": "& ich eow wullen bringe. bi-uoren ure kinge;",
  "6684": "ȝe scullen habbe seoluer & gold. þe bezste hors of þis lond;",
  "6685": "claðes & fæire wif. eore wille ich wulle driȝen;",
  "6686": "ȝe sculleð beon me leofue. for þa Bruttes me beoð laðe;",
  "6687": "lude & stille ich wulle [don eore wille].",
  "6688": "ȝif ȝe wulleð in londe; halden me for lauerd.",
  "6689": "Þa forð-rihtes; answarede þa cnihtes.",
  "6690": "Al we wulleð don þine iwille;",
  "6691": "& heo gunnen wenden. to Costa[n]ce þan kinge;",
  "6692": "To þan kinge com Uortiger. of ufele he wes wel war;",
  "6693": "& seide him of his dæde. hu he idon hæuede;",
  "6694": "& her ich habbe Peohtes. þa scullen beon hired-cnihtes;",
  "6695": "and alle ich habbe þine casles. swiðe wel bitæht;",
  "6696": "& þas uncuðe cnihtes. bi-uoren us scullen fihten;",
  "6697": "Al þe king bi-lufde. swa Fortiger hoȝede;",
  "6698": "ah wale þat nuste þa king. of his þohte naðing;",
  "6699": "ne of his swike-dome. þe he dude þer-æfter sone;",
  "6700": "Þas cnihtes weoren an hirede. hæhliche iwurðed;",
  "6701": "fulle twa ȝere. mid þan kinge heo wuneden þere.",
  "6702": "& Uortiger þe stiward; wes heore alre lauerd.",
  "6703": "A he seide þat Bruttes; neoren noht to nuttes.",
  "6704": "ah he seide þat þa Peohtes; weoren gode cnihtes.",
  "6705": "A weoren Bruttes godes bidaled;",
  "6706": "& þa Peohtes walden. al þat heo wolden;",
  "6707": "heo hafden drænc heo hafden mete. heo hafden muchel blisse æke;",
  "6708": "Vortiger heom salde. al þat heo wolden;",
  "6709": "& heom wes al swa leof. swa heore aȝene lif;",
  "6710": "swa þat heo al speken. þer heo heore mete æten;",
  "6711": "þat Uortiger weoren wurðe. to walden þas þeode;",
  "6712": "þurh-ut alle þinges. bæt þene swulche þreo kinges.",
  "6713": "Vortiger ȝef þissen gumen; swiðe muchele gærsume.",
  "6714": "Þa ilomp hit on ane dæie; þa Uortiger at his inne laie.",
  "6715": "he nom his tweiene cnihtes; & sende æfter þan Peohtes.",
  "6716": "hæhten heom cumen for; for alle heo sculden æten þer.",
  "6717": "To him comen þa cnihtes; to his inne forð-rihtes.",
  "6718": "he uondede heom mid worde; alse heo seten at borde.",
  "6719": "he lette heom bringen schenches; of feole cunne drenches.",
  "6720": "heo drunken heo dremden; dæi þer forð eode.",
  "6721": "Þa heo weore swa drunken; þat wakeden heore sconken;",
  "6722": "þa spæc Uortiger; þat he hæfde iþoht ær.",
  "6723": "Hercneð nu me cnihtes; ich wulle suggen eow uorð-rihtes;",
  "6724": "of mire muchele sorȝen. þat ich fore habbe imurned;",
  "6725": "Þe king me bi-tahte þis ard for to beon his stiward;",
  "6726": "Ȝe beoð me on liue. alre monnen leof[es]t.",
  "6727": "ah nabbe ich æhten; to ȝiue mine cnihten.",
  "6728": "for þes king æh al þis lond; and he is ȝung & þæh strong.",
  "6729": "and al ic him mot ȝelden; þat ich nime of his londe.",
  "6730": "& ȝif ich his for-leose; ich sal laȝe þolien.",
  "6731": "& mine ahten ich habbe ispend; for ich eo wulle iquemen.",
  "6732": "& nu ich mot heonene uaren; feor to summe kinge.",
  "6733": "heren him mid sæhte; & bi-winnen mid him ahte.",
  "6734": "ne mæi I noht for muchele scome. habben here þesne wone;",
  "6735": "ah forð ich mot liðen. to uncuðe leoden;",
  "6736": "& ȝif auere cumeð þe dæi; þat ich æhten bi-ȝiten mæi.",
  "6737": "and ich maȝen swa wel iþeon; þat ȝe cumen a londe þer ich beon.",
  "6738": "ich eow wulle wel biwiten; mid muchelere wurðscipe.",
  "6739": "And habbeoð alle godne dæi; to-niht ich wulle faren awæi.",
  "6740": "hit bið a muchele wæne; whær ȝe i-seon me auere-mare.",
  "6741": "Nusten noht þas cnihtes. wæt þe swike þohte.",
  "6742": "Vortiger wes fæc; for her he his lauerd bi-swæc;",
  "6743": "& þe cnihtes heolden hit for soh. þat þe swike sæide;",
  "6744": "Fortiger hæhte his sweines. sadeli his blonken;",
  "6745": "& nemnede twælf scalkes. to laden mid him-seoluen;",
  "6746": "to horsen heo eoden. swulc heo wolden of þeoden;",
  "6747": "Þat iseoȝen þa Peohtes. þa for-drunkene cnihtes;",
  "6748": "hu Vortiger wolde uaren. her-uore heo hæfden muchelne kare;",
  "6749": "heo eoden to ræden. heo eoden to rune;",
  "6750": "alle heo menden heore lif. for Vortiger heom wes swa leof;",
  "6751": "& þus seiden þa Peohtes. þa drunkene cnihtes;",
  "6752": "Whæt maȝe we nu to rade. Whæ scal us nu ræden;",
  "6753": "Wha scal us feden Wha scal us scruden;",
  "6754": "Wha scal an hirede beon ure lauerd;",
  "6755": "Nu Vortiger is iuaren. alle we mote fusen;",
  "6756": "Nulle we for nane þinge. munec habbe to kinge;",
  "6757": "Ah wulle we wel don. forð-riht faren we him to;",
  "6758": "diȝelliche & stille. & don al ure iwille;",
  "6759": "in-to his bure. & drincken of his beore;",
  "6760": "Þenne we habbeð idrunken. dreme we lude;",
  "6761": "& summe sculleð to þere dure; mid sweorden sto[n]den þer biuoren.",
  "6762": "& summe forð-rihtes; nimen þene king & his cnihtes.",
  "6763": "& slæn of þa hafden; & we seolf hired haben.",
  "6764": "& leten sone of-ærnen; uræ lauerd Uortigerne.",
  "6765": "& seoððen þurh alle þinge; hæbben hine to kinge.",
  "6766": "þenne mah we libben; swa us bið alre leofuest.",
  "6767": "Wenden þa cnihtes; to þan kinge forð-rihtes.",
  "6768": "eoden heo alle; þurh-ut þære halle.",
  "6769": "in-to þas kinges bure; þer he sæt bi fure.",
  "6770": "Nes þer nan þat word spæc; bute Gille Callæt.",
  "6771": "þus he wið þæne kinge spæc; swiken he þohte þet.",
  "6772": "Lust me nu leod-kinge; Nulle ich þe liȝen naðing.",
  "6773": "We habbeoð i-beon an hirede; hæhliche iwurðed.",
  "6774": "þurh þinne stiwærd; þe haueð iwiten al þis ærd.",
  "6775": "he us haueð wel iued; he us haueð wel iscrud.",
  "6776": "& to soðe ich sugge þe mai; mid him we æten nu to-dæi.",
  "6777": "ah sare us of-þuncheð; nefden we noht to drinken.",
  "6778": "& nu we beoð in þine bure; ȝef us drinken of þine beore.",
  "6779": "Þa ȝæf þe king answare; þat scal beon eowre laste kare.",
  "6780": "for ȝe sculleð habben to drinken; þa while þe eow god þunche.",
  "6781": "Me heom brohte drinken; & heo gunnen dremen.",
  "6782": "Þus sæide Gille Calæt; to þere dure he wes ful wæt.",
  "6783": "Whær beo ȝe cnihtes; Sturieð eow forð-rihtes.",
  "6784": "& heo þene king igripen; & his hæfde of smiten.",
  "6785": "& alle his cnihtes; heo sloȝen forð-rihtes.",
  "6786": "& nomen ænne sondes-mon; and senden toward Lunden.",
  "6787": "þat he swiðe sculde ærne; æfter Uortigerne.",
  "6788": "þat he swiðe comen; & þene kine-dom nome.",
  "6789": "for þat wuste he þurh alle þing; islæȝen wes Costanz þe king.",
  "6790": "Þet iharde Uortigerne; þe swike wes ful derne.",
  "6791": "þus he hæhte þene sondes-mon; aȝan for[ð]-riht anan.",
  "6792": "& hat heom wel bi-witen; al ure wurð-scipen.",
  "6793": "þat nauer anne wende; ut of þan ænde.",
  "6794": "ah alle me abiden; a þat ich cu[m]e riden.",
  "6795": "& swa ich wulle dele; þis lond us alle imæne.",
  "6796": "Forð wende þe sondes-mon; and Vortiger nom anan.",
  "6797": "& sende ȝeond Lunden; & to hustinge hehte heom.",
  "6798": "ræðen & ful sone; þat heo alle comen.",
  "6799": "Icumen weoren þa burmen; þe swiðe balde weoren.",
  "6800": "þa spæc Vortigerne; þe swike wes ful deorne.",
  "6801": "swiðe he gon to wepnen; & særiliche siken.",
  "6802": "ah hit wes an hafde; & noht an his heorte.",
  "6803": "Þa axeden hine þa burh-men; þe swiðe balde weoren.",
  "6804": "Lauerd Vortigerne; whæht is þat þu murnest.",
  "6805": "Nert þu na wimman swa sære to wepen.",
  "6806": "Þa answarede Vortigerne; þe wes swike ful deorne.",
  "6807": "Ich eow wulle telle; for reoliche spelle.",
  "6808": "of muche særnesse; þe isiȝen is to londe.",
  "6809": "Ich habbe i ðis ærd ibeon; eower kinges stiwærd.",
  "6810": "& ispæken hi[m] wið; & iluued hine swa mi lif.",
  "6811": "ah nalde he at þan ende; nænne ræd luuien.",
  "6812": "He luuede þa Peohtes; þa vncuðe cnihtes.",
  "6813": "& us nalde he god don; ne neower feire vnder-fon.",
  "6814": "ah heom he wes liðe; a to heore liue.",
  "6815": "Ne mihte ic of þan kinge; habben scipinge.",
  "6816": "ich spende mine ahte; þa wile þa heo ilaste.",
  "6817": "& seoððen ich nam leue; to mine londe liðe.",
  "6818": "and þenne ich hæfde mine gauel; cumen aȝan to hirede.",
  "6819": "Þa isæhȝen þa Peohtes; þat þe king nefde nane cnihtes.",
  "6820": "neo nauere nænne cunes-mon; þe heo wolden oht fore don.",
  "6821": "heo nomen heore. uore in-to þas kinges bure;",
  "6822": "Ich suggen eow þurh alle þing. islæȝen heo habbeoð þæne king;",
  "6823": "& þencheð þisne kine-dom. & us alle for-don;",
  "6824": "& wulleð forð-rihte. makien king of ane Peohte;",
  "6825": "Ah ich wes his stiward. w[r]æken ich wulle minne lauerd;",
  "6826": "& æueræche oht mon. hælpen me þat to don;",
  "6827": "On ich wulle mid mine gæren. & forð-riht ich wulle uaren;",
  "6828": "Wenden ut of Lunden. cnihtes þritti hundred;",
  "6829": "heo riden & heo arnden. forð mid Vortigerne;",
  "6830": "þat heo neh-læhten; þer weoren þa Peohtes;",
  "6831": "& he nom enne of his cnihtes. & sende to þan Peohten;",
  "6832": "& seide heom þat he com. ȝif heo hine wolden vnde((r))-uon;",
  "6833": "Þa Peohtes weoren bliðe. for heore fæi-siðe;",
  "6834": "& heo nomen heore gode gæren. nes þer neowðer sceld ne spære;",
  "6835": "Vortiger forð-rihtes. wepnede alle his cnihtes;",
  "6836": "& comen þa Peohtes. & bruhten hæued þas kinges;",
  "6837": "Þa Vortiger þis hæued isæh. þa hælde he to grunde ful neh;",
  "6838": "swulc he hafuede mod-kare. mest of alre monne;",
  "6839": "mid his lechen he gon liȝen. his heorte wes ful bliðe;",
  "6840": "Þa seide Vortigerne. þe swike wes ful deorne;",
  "6841": "Auerælc oht mon. mid sweorde leggeð heom on;",
  "6842": "& wrækeð wel an ærde. þe seorȝe of ure lauerd;",
  "6843": "Nænne heo ne nomen. ah alle heo heom sloȝen;",
  "6844": "& to þan inne wende. in-to Winchæstre;",
  "6845": "& sloȝen heore sweines. & heore burh-þeines;",
  "6846": "heore cokes & heore cnaues. alle heo duden of lif-dæȝen;",
  "6847": "Þus ferden þa tiðinde; of Costanz þan kinge.",
  "6848": "& þa weorlde-wis mon; þa oðere childre bi-wusten.",
  "6849": "for heo hafden care of Vortiger; heo nomen Ambrosie & Vðer.",
  "6850": "& la[d]den heom ouer sæ; in-to þere lasse Brutene.",
  "6851": "& fæire heom bi-tahten; Budiz þan kinge.",
  "6852": "& he heom feire vnder-feng; he wes heore cun & heore freond.",
  "6853": "& mid muchelere liste; þa childere he biwuste.",
  "6854": "and swa wel fele ȝere; mid him heo weoren þere.",
  "6855": "Vortiger a þissen londe; wes ihoue to kinge.",
  "6856": "alle þa Brut[tes] stronge; stoden an his honde.",
  "6857": "fif & twenti ȝeren; he wes king here.",
  "6858": "He wes wod he wes wild; he wes ræh he wes bald.",
  "6859": "of alle þinge; he hæfde his iwille. bute þa Peohtes neoren næuere stille;",
  "6860": "ah eouere heo wenden. ȝeond þene norh enden;",
  "6861": "& henden þis kinelond. mid hærmen vnimete;",
  "6862": "& wreken heore cun inoh; þat Vortiger here of-sloh.",
  "6863": "Vnder þan comen tiðende; into þissen londe.",
  "6864": "þat Aurelien wes cniht; þe Ambrosiæn wes ihæten.",
  "6865": "& al-swa wes Vther; god cniht & swiðe i-war.",
  "6866": "and wolden comen to þissen londe; & leden here swiðe stronge.",
  "6867": "Þis wes feole siðe iqueðe; ofte iquidded.",
  "6868": "ofte comen tiðinde; to Vortiger þan kinge.",
  "6869": "þer-fore him ofte scomede; & his heorte gromede.",
  "6870": "for men hit sæiden wel iwhær; Nu cume[ð] Ambrosie. & Vther.",
  "6871": "and wulleð wræken Costance; þene king of þis lond.",
  "6872": "N[i]s þer cost nan oðer; wærken heo wulleð heore broðer.",
  "6873": "and slæn Vortigerne; & to duste hine for-berne.",
  "6874": "þus heo wulleð al þis lond; setten an heore aȝere hond.",
  "6875": "Swa quiddeden ælche dæi; al þat verden æfter wæi.",
  "6876": "Uortiger hine biðohte; whæt he don mihte.",
  "6877": "& þohte sende sonde; into oðere londe.",
  "6878": "æfter vncuðe cnihten; þa hine biwiten mihten.",
  "6879": "and þohte to beon wær; wið Ambrosie & wi[ð] Vther.",
  "6880": "Vnder þan comen tiðende; to Vortiger þan kinge.",
  "6881": "þat ouer sæ weoren icumen; swiðe selcuðe gumen.",
  "6882": "inne þere Temese; to londe heo weoren icum%men.",
  "6883": "þreo scipen gode; comen mid þan flode.",
  "6884": "þreo hundred cnihten; alse hit weoren kinges.",
  "6885": "wið-uten þan scipen-monnen; þe weoren þer wið-innen.",
  "6886": "Þis weoren þa færeste men; þat auere her comen.",
  "6887": "ah heo weore hæðene; þat wes hærm þa mare.",
  "6888": "Uortiger heom sende to; and axede hu heo weoren idon.",
  "6889": "ȝif heo grið sohten; & of his freond-scipe rohten.",
  "6890": "Heo wisliche andswerden; swa heo wel cuðen.",
  "6891": "& seiden þat heo walden; speken wið þan kinge.",
  "6892": "& leofliche him heren; & hælden hine for hærre.",
  "6893": "and swa heo gunnen wenden; forð to þan kinge.",
  "6894": "Þa wes Uortigerne þa king; in Cantuarie-buri.",
  "6895": "þer he mid his hirede; hæhliche spilede.",
  "6896": "þer þas cnihtes comen; bi-foren þan folc-kinge.",
  "6897": "Sone swa heo hine imetten; fæire heo hine igrætten.",
  "6898": "& seiden þat heo him wolden; hæren i þisse londe.",
  "6899": "ȝif he heom wolde; mid rihten at-halden.",
  "6900": "Þa andswerede Vortiger; of elchen vuele he wes war.",
  "6901": "An alle mine iliue; þe ich iluued habbe.",
  "6902": "bi dæie no bi nihtes; ne sæh ich nauere ær swulche cnihtes.",
  "6903": "for eouwer cumen ich æm bliðe; & mid me ȝe scullen bilæfuen.",
  "6904": "& eouwer wille ich wulle driȝen; bi mine quicke liuen.",
  "6905": "Ah of eou ich wulle iwiten; þurh soðen eouwer wurð-scipen.",
  "6906": "whæt cnihten ȝe seon; & whænnenen ȝe icumen beon.",
  "6907": "& whar ȝe wullen beon treowe; alde & æc neowe.",
  "6908": "Þa answerede þe oðer; þat wes þe aldeste broðer.",
  "6909": "Lust me nu lauerd king; & ich þe wullen cuðen.",
  "6910": "what cnihtes we beoð; & whanene we icumen seoð.",
  "6911": "Ich hatte Henges; Hors is mi broðer.",
  "6912": "we beoð of Alemainne; aðelest alre londe.",
  "6913": "of þat ilken ænde; þe Angles is ihaten.",
  "6914": "Beoð in ure londe; selcuðe tiðende.",
  "6915": "vmbe fiftene ȝer; þat folc his isomned.",
  "6916": "al ure iledene folc; & heore loten werpeð.",
  "6917": "vppen þan þe hit fale[ð]; he scal uaren of londe.",
  "6918": "bilæuen scullen þa fiue; þa sexte scal forð liðe.",
  "6919": "ut of þan leode; to u[n]cuðe londe.",
  "6920": "ne beo he na swa leof mon; uorð he scal liðen.",
  "6921": "For þer is folc swiðe muchel; mære þene heo walden.",
  "6922": "Þa wif fareð mid childe; swa þe deor wilde.",
  "6923": "æueralche ȝere; heo bereð child þere;",
  "6924": "Þat beoð an us feole; þat we færen scolden.",
  "6925": "ne mihte we bilæue; for liue ne for dæðe.",
  "6926": "ne for nauer nane þinge; for þan folc-kinge.",
  "6927": "Þus we uerden þere; & for þi beoð nu here.",
  "6928": "to sechen vnder lu[f]te; lond & godne lauerd.",
  "6929": "Nu þu hæfuest iherd lauerd ki[n]g; soð of us þurh alle þi[n]g.",
  "6930": "Þa answærede Vortiger; of alc an vfele he wes war.",
  "6931": "Ich ileue þe cniht; þat þu me sugge soð-riht.",
  "6932": "& wulche beoð æoure i-leuen; þat ȝe on ileueð.",
  "6933": "& eoure leofue godd; þe ȝe to lute[ð].",
  "6934": "Þa andswarede Hænges; cnihtene alre fæirest.",
  "6935": "nis in al þis kine-lond; cniht swa muchel ne swa strong.",
  "6936": "We habbeð godes gode; þe we luuieð an ure mode.",
  "6937": "þa we habbeð hope to; & heoreð heom mid mihte.",
  "6938": "Þe an hæhte Phebus; þe oðer Saturnus.",
  "6939": "þe þridde hæhte Woden; þat is an weoli godd.",
  "6940": "þe feorðe hæh[te] Iupiter; of alle þinge he is whar.",
  "6941": "þe fifte hæhte Mercurius; þat [i]s þe hæhste ouer us.",
  "6942": "þæ sæxte hæhte Appollin; þat is a godd wel idon.",
  "6943": "þe seoueðe hatte Teruagant; an hæh godd in ure lon[d].",
  "6944": "Ȝet we habbeð anne læuedi; þe hæh is & mæhti.",
  "6945": "heh heo is & hali; hired-men heo luuieð for þi.",
  "6946": "heo is ihate Frææ; wel heo heom dihteð.",
  "6947": "Ah for alle ure goden deore; þa we scullen hæren.",
  "6948": "Woden hehde þa hæhste laȝe; an ure ælderne dæȝen.",
  "6949": "he heom wes leof; æfne al-swa heore lif.",
  "6950": "he wes heore walden; and heom wurð-scipe duden.",
  "6951": "þene feorðe dæi i þere wike; heo ȝifuen him to wurð-scipe.",
  "6952": "Þa þunre heo ȝiuen Þunres-dæi; for þi þat heo heom helpen mæi.",
  "6953": "Freon heore læfdi; heo ȝiuen hire Fridæi.",
  "6954": "Saturnus heo ȝiuen Sætterdæi; þene sunne heo ȝiuen Sonedæi.",
  "6955": "Monen heo ȝifuen Monedæi; Tidea heo ȝeuen Tis-dæi.",
  "6956": "Þus seide Hæ[n]gest; cnihten alre hendest.",
  "6957": "Þa answerede Vortiger; of ælchen vfel he wæs wær.",
  "6958": "Cnihtes ȝe beoð me leofue; ah þas tiðende me beoð laðe.",
  "6959": "eouwer ((ileuen)) beoð vnwraste; ȝe ne ileoueð noht an Criste.",
  "6960": "ah ȝe ileoueð a þene Wurse; þe Godd seolf awariede.",
  "6961": "eoure godes ne beoð nohtes; in helle heo niðer liggeð.",
  "6962": "Ah neoðeles ich wulle eou at-hælde. an mine anwalde.",
  "6963": "for norð beoð þa Peohtes; swiðe ohte cnihtes.",
  "6964": "þe ofte ledeð in mine londe; ferde swiðe stronge.",
  "6965": "& ofte do[ð] me muchele scome; & þerfore ich habbe grome.",
  "6966": "& ȝif ȝe me wulleð wræken; & heore hæfden me biȝeten.",
  "6967": "ich eou wullen ȝeuen lond; muchel seoluer & gold.",
  "6968": "Þa andswerede Hængest; cnihtene alre feirest.",
  "6969": "Ȝif hit wulle Saturnus; al hit scal i-wurðe þus.",
  "6970": "& Woden ure lauerd; þe we on bi-liueð.",
  "6971": "Hengest nom læue; & to scipen gon liðe.",
  "6972": "þer wes moni cniht strong; heo droȝen heore scipen uppe þe lond.",
  "6973": "Forð wenden dringches; to Vortigerne þan kenge.",
  "6974": "biuoren wende Hengest; & Hors him alre hændest.",
  "6975": "seoððen þa Alemainisce men; þa aðele weoren an deden.",
  "6976": "& seoððen heo senden him to; heore Sæxisce cnihtes wel idon.",
  "6977": "Hengestes cunnes-men; of his aldene cu[ð]ðen.",
  "6978": "Heo comen in-to halle; hændeliche alle.",
  "6979": "bett weoren iscrudde; & bed weoren iuædde.",
  "6980": "Hængest swaine; þene Vortigernes. þeines;",
  "6981": "Þa wes Vortigernes hired; for hehne ihalden.",
  "6982": "Bruttes weoren særi; for swulchere isihðe.",
  "6983": "Nes hit nawiht longe; þat ne comen to þan kinge.",
  "6984": "cnihtes sunen uiue; þa i-faren hafden biliue.",
  "6985": "heo sæiden to þan kinge; neowe tiðenden.",
  "6986": "Nu forð-rihtes; icumen þa Peohtes.",
  "6987": "þurh þi lond heo ærneð; & hærȝieð & berneð.",
  "6988": "& al þene norð ænde; iuæld to þan grunde.",
  "6989": "her-of þu most ræden; oðer alle we beoð dæden.",
  "6990": "Þe king hine bi-þohte; whæt he don mihte.",
  "6991": "he sende to þan innen; after al his monnen.",
  "6992": "Þer com Hengest þer com Hors; þer com m[o]ni mon ful oht.",
  "6993": "þer comen þa Saxisce men; Hengestes cunnes-men.",
  "6994": "& þa Alemainisce cnihtes; þe beoð gode to fihte.",
  "6995": "Þis isæh þe king Vortiger; bliðe wes he þa þer.",
  "6996": "Þa Peohtes duden heore iwune; a þas hælf þere Humbre, heo weoren icume.",
  "6997": "& þe king Vortiger; of heore cume wes ful war.",
  "6998": "to-gadere heo comen; & feole þer of-sloȝen.",
  "6999": "þer wes feht swi[ð]e strong; comp swiðe sturne.",
  "7000": "Þe Peohtes weoren ofte iwuned; Vortigene to ouer-cumen.",
  "7001": "& þa heo þohten a[l]swa; ah hit ilomp an-oðer þa.",
  "7002": "for hit wes heom al hele; þat Hængest wes þere.",
  "7003": "& þa cnihtes stronge; þe comen of Saxe-londe.",
  "7004": "& þa ohte Alemanisce; þe þider comen mid Horse.",
  "7005": "swiðe monie Peohtes; heo sloȝen i þan fehte.",
  "7006": "feondliche heo fuhten; feollen þa fæie.",
  "7007": "Þa þe non wes icumen; þa weoren Peohtes ouer-cumen.",
  "7008": "& swuðe heo awæi floȝen; an ælche helue heo forð fluȝen.",
  "7009": "& alle dai heo fluȝen; monie & vnnifoȝe.",
  "7010": "Þe king Vortigerne; wende to herberwe.",
  "7011": "& æuere him weoren on uast; Hors & Hængest.",
  "7012": "Hængest wes þan kinge leof; & him Lindesaȝe ȝef.",
  "7013": "& he ȝæf Horse; madmes inoȝe.",
  "7014": "& alle heore cnihtes; he swiðe wel dihte.",
  "7015": "& hit gode stunde; stod a þan ilke.",
  "7016": "Ne durste nauere Peohtes; cumen i þan londes.",
  "7017": "no ræueres no ut-laȝen; þat heo neoren sone of-slæȝen.",
  "7018": "& Hængest swiðe fæire; herede þane king.",
  "7019": "Þa ilomp hit in ane time; þat þe king wes swiðe bliðe.",
  "7020": "an ane hæȝe dæie; imong his duȝeðe monnen.",
  "7021": "Hengest hine bi-þohte; what he don mihte.",
  "7022": "for he wolde wið þan kinge; holden runinge.",
  "7023": "Þan kinge he eode to-foren; & fæire hine gon greten.",
  "7024": "Þe king sone up stod; & sætte hine bi him-seoluen.",
  "7025": "heo drunken heo dremden; blisse wes among heom.",
  "7026": "Þa queð Hengest to þan kinge; Lauerd hærcne tiðende.",
  "7027": "& ich þe wulle ræcchen; deorne runen.",
  "7028": "ȝif þu mine lare; wel wult lusten.",
  "7029": "& noht halden to wraððe; þat ich wel leare.",
  "7030": "Þe king answarede; swa Henges hit wolde.",
  "7031": "Þa sæide Hængest; cnihten alre fæirest.",
  "7032": "Lauerd ich habbe moni a dæi; þine monscipe ihæȝed.",
  "7033": "& þin holde mon ibeon; i richen þine hirede.",
  "7034": "& in ælche fæhte; hæhst of þine cnihten.",
  "7035": "& ich habbe ofte ihærd; hoh-fulle ronen.",
  "7036": "imong þine hired-monnen; heo hatieð þe swiðe.",
  "7037": "in-to þan bare dæðe; ȝif heo hit dursten cuðe.",
  "7038": "Ofte heo stilleliche spækeð; & spilieð mid runen.",
  "7039": "of twam ȝunge monnen; þat feor wunieð hennen.",
  "7040": "þe an hæhte Vther; þe oðer Ambrosie.",
  "7041": "þe þridde hæhte Costance; þe wes king i þisse ((lond)).",
  "7042": "& he her wes of-slaȝen; þurh swicfulle laȝen.",
  "7043": "Nu wulleð cume þa oðere; & wræken heore broðer.",
  "7044": "al forbærnen þi lond; & slæn þine leoden.",
  "7045": "þe seoluen & þine duȝeðen; driuen ut of londe.",
  "7046": "& þus suggeð þine men; þer heo somned sitteð.",
  "7047": "for þa twene broðere; beoð ((beyne)) kine-borne.",
  "7048": "of Androeinnes kunne; þas aðele Bruttes.",
  "7049": "& þus þine duȝeðe; stille þe fordeme[ð].",
  "7050": "Ah ich þe wulle ræde; of muchele þire neode.",
  "7051": "þat þu biȝite cnihtes; þa gode beoð to fihte.",
  "7052": "& bi-tache me ænne castel; oðer ane kineliche burh.",
  "7053": "þat ich mai inne ligge; þa while þa ich libbe.",
  "7054": "Ic am uor þe iuaid; þær-fore ic wene beon dæd.",
  "7055": "fare þer ic auer fare; næm ich næuere bute care.",
  "7056": "buten ich ligge faste; biclused inne castle.",
  "7057": "Ȝif þu þis me wult don; ich hit wulle mid luue a-fon.",
  "7058": "& ich wulle biliue; senden after mine wiue.",
  "7059": "þat is a Sexisc wimmon; of wisdome wel idon.",
  "7060": "& after Rouwenne; mire dohter; þe me is swiðe deore.",
  "7061": "Þenne ich habbe mi wif; & mine wine-maies.",
  "7062": "& ich beo i þine londe; fulliche at-stonde.",
  "7063": "þa bet ich wullen hiren þe; ȝif þu þis ȝettest me.",
  "7064": "Þa answarede Vortiger; of ælchen vuele he wes war.",
  "7065": "Nim cnihtes biliue; & send æfter þine wiue.",
  "7066": "& æfter þine children; þan ȝungen & þan olden.",
  "7067": "& æfter þine cunnen; & afeoh heom mid wunne.",
  "7068": "þenne heo to þe cumeð; þu sca[l]t habben gærsume.",
  "7069": "hæhliche heom to ueden; & wurðliche scruden.",
  "7070": "Ah nulle ich castel na burh; nane þe bi-techen.",
  "7071": "for men me wolden scenden; i mine kine-londe.",
  "7072": "for ȝe haldeð þa hæðene laȝe; þat stod on eoure ælderen dæȝe.",
  "7073": "& we haldeð Cristes laȝe; & wulleð auere an ure dæȝe.",
  "7074": "Þa ȝet spæc Hængest; cnihten alre hendest.",
  "7075": "Lauerd ich wulle þin iwil; driȝen her & ouer-al.",
  "7076": "& don al mine dæde æfter þine ræde;",
  "7077": "Nu ic wulle biliue. sende after mine wiue;",
  "7078": "& æfter mire dohter; þe me is swa deore.",
  "7079": "& æfter ohte monnen; þa bezste of mine cunne.",
  "7080": "and þu ȝif me swa muchel lond; to stonden a mire aȝere hond.",
  "7081": "swa wule anes bule hude; ælches weies ouer-spræden.",
  "7082": "feor from ælche castle; amidden ane ualde.",
  "7083": "Þenne ne mai þe atwite; þe hæne ne þe riche.",
  "7084": "þat þu æi hæhne burhȝe; hæðene monne habbe bi-tæht.",
  "7085": "Þe king him iȝette; swa Hengest ȝirnde.",
  "7086": "Hengest nom læue; & forð he gon liðe.",
  "7087": "& æfter his wiue sende sonde; to his aȝene londe.",
  "7088": "& he seolf wende ȝeond þis lond; to sechen ænne bræ[d]ne fæld.",
  "7089": "þer he mihte wel spræde; on his feire hude.",
  "7090": "He com æn enne ende; in enne fæire uelde.",
  "7091": "he hafde ane hude; biȝite to his neode.",
  "7092": "of ane wilde bule; þe wes wunder ane strong.",
  "7093": "He hæfden ænne wisne mon; þe wel cuðe a craften.",
  "7094": "þe nom þas hude; & a bord leide.",
  "7095": "and whætte his sæxes; alse he schæren wolde.",
  "7096": "Of þere hude he kærf enne þwong; swiðe s[m]al & swiðe long.",
  "7097": "nes þe þwong noht swiðe bræd; buten swulc a twines þræd.",
  "7098": "Þa al islit wes þe þong; he wes wunder ane long.",
  "7099": "a-buten he bilæde; muche del of londe.",
  "7100": "He bigon to deluen; dic swiðe muchele.",
  "7101": "Þer-uppe stenene wal; þe wes strong ouer-al.",
  "7102": "ane burh he arerde; muchele & mare.",
  "7103": "Þa þe burh we[s] al ȝare; þa scop he hire nome.",
  "7104": "he hæhte heo ful iwis; Kaer Carrai. an Bruttisc.",
  "7105": "& Ænglisce cnihtes; heo cleopeden Þwong-chastre.",
  "7106": "nu and auere-mare; þe nome sto[n]deð þere.",
  "7107": "& for nan o[ð]ere gome; næueden þæ burh þene nome.",
  "7108": "a þet come Densce men; and driuen ut þa Bruttes.",
  "7109": "þene þridde nome heo þer sætte; & Lane-castel hine hæhten.",
  "7110": "& for swulche gomen; þæ tun ha[f]de þas þreo nomen.",
  "7111": "Vnder þan com liðen hider; Hengestes wif mid hire scipen.",
  "7112": "heo hæfde to iueren; fiftene hundred ridern.",
  "7113": "mid hire comen to iwiten; muchele æhtene scipen.",
  "7114": "þer comen inne; muchel of Hengestes cunne.",
  "7115": "& Rouwen his dohter; þe him wes swi[ð]e deore.",
  "7116": "Hit wes umbe while; þat com þe ilke time.",
  "7117": "þat iȝarked wes þa burh; mid þan alre bezste.",
  "7118": "Hengest com to þan kinge; & bad him gistninge.",
  "7119": "& seide þat he hafde an in; iȝarked to-ȝeines him.",
  "7120": "& bad þat he come þer-to; & he scolde beon fæire under-fon.",
  "7121": "& þe king him ȝette; swa Hengest hit wolde.",
  "7122": "Hit com to þan time; þat þe king gon. forð liðe.",
  "7123": "mid þan deoreste monnen; of alle his duȝeðe.",
  "7124": "forð he gon buȝen; þat he to burh com.",
  "7125": "he bi-heold þene wal; up and dun ouer-al.",
  "7126": "al him wel likede; þat he on lokede.",
  "7127": "He wende in-to halle; & his heleðes mid him alle.",
  "7128": "bemen heo bleowen; gomen men gunnen cleopien.",
  "7129": "bord heo hetten breden; cnihtes setten þer-to;",
  "7130": "heo æten heo drunken; dræm wes i burhȝen.",
  "7131": "Þa þe duȝeðe hafde iȝeten; þa wes heom þa bet iloten.",
  "7132": "Hængest eode in-to þan inne; þer wunede Rouwenne.",
  "7133": "he heo lette scruden; mid vnime((te)) prude.",
  "7134": "al þat scrud þe heo hafde on; heo weoren swiðe wel ibon.",
  "7135": "heo weoren mid þan bezste; ibrusted mid golde.",
  "7136": "Heo bar an hire honde; ane guldene bolle.",
  "7137": "i-uulled mid wine; þe wes wunder ane god.",
  "7138": "Hæȝe iborenne men; heo lædden to hallen.",
  "7139": "biuoren þan kinge; fairest alre þinge.",
  "7140": "Reowen sæt a cneowe; & cleopede to þan kinge.",
  "7141": "& þus ærest sæide; in Ænglene londe.",
  "7142": "Lauerd king wæs hæil; For þine kime ich æm uæin.",
  "7143": "Þe king þis ihærde; & nuste what heo seide.",
  "7144": "þe king Vortigerne; fræinede his cnihtes sone.",
  "7145": "what weoren þat speche; þe þat maide spilede.",
  "7146": "Þa andswarede Keredic; a cniht swiðe sellic.",
  "7147": "he wes þe bezste latimer; þat ær com her.",
  "7148": "Lust me nu lauerd king; & ich þe wulle cuðen.",
  "7149": "whæt seið Rouwenne; fæirest wimmonnen.",
  "7150": "Hit beoð tiðende; inne Sæxe-londe.",
  "7151": "whær-swa æi duȝeðe gladieð of drenche;",
  "7152": "þat freond sæiðe to freonde; mid fæire loten hende.",
  "7153": "Leofue freond wæs hail; Þe oðer sæið Drinc hail.",
  "7154": "Þe ilke þat halt þene nap; he hine drinkeð up.",
  "7155": "o[ð]er uuel me þider fareð; & bi-thecheð his iueren.",
  "7156": "þenne þat uul beoð icumen; þenne cusseoð heo þreoien.",
  "7157": "Þis beoð sele laȝen; inne Saxe-londe.",
  "7158": "& inne Alemaine; heo beoð ihalden aðele.",
  "7159": "Þis iherde Uortiger; of alche[n] uuele he wes war.",
  "7160": "& seide hit an Bruttisc; ne cuðe he nan Ænglisc.",
  "7161": "Maiden Rouwenne; drinc bluðeliche þenne.",
  "7162": "Þat maide dronc up þat win; & lette don oðer þer-in.",
  "7163": "& bi-tæhten þan kinge; & þrien hine custe.",
  "7164": "& þurh þa ilke leoden; þa laȝen comen to þissen londe.",
  "7165": "wæs-hail & drinc-hæil. moni mon þer-of is fain;",
  "7166": "Rouwenne þe hende; sat bi þan kinge.",
  "7167": "þe king heo ȝeorne biheold; heo was him an heorte leof.",
  "7168": "ofte he heo custe; ofte he heo clupte.",
  "7169": "al his mod & his main; hælde to þan mæidene.",
  "7170": "Þe Wurse wes þer ful neh; þe in ælche gomene is ful ræh.",
  "7171": "þe Wurse ne dude næuere god; he mæingde þas kinges mod.",
  "7172": "he murnede ful swiðe; to habben þat mæidene to wiue.",
  "7173": "Þat wes swi[ð]e ladlic þing; þat þe Cristine king.",
  "7174": "luuede þat haðene maide; leoden to hærme.",
  "7175": "þat maiden wes þan kinge leof; æfne alse his aȝene lif.",
  "7176": "he bad Hengest his dring; ȝiuen him þat maide-child.",
  "7177": "Hengest funde an his ræd; to don þat þe king him bed.",
  "7178": "he ȝef him Rouwenne; wimmon swiðe hende.",
  "7179": "Þan kinge hit was [icweme] he imakede heo to quene.",
  "7180": "al after þan laȝen; þe stoden an hæðe[ne] dæȝen.",
  "7181": "nes þer nan Cristindom; þer þe king þat maide [n]o[m].",
  "7182": "ne preost ne na biscop; ne nauere ihandled Godes boc.",
  "7183": "ah an heðene wune he heo wedde; & brohte heo to his bedde.",
  "7184": "Maiden he heo hæfde; & mærȝeue hire bi-tahte.",
  "7185": "Þa he hine an hire hafde iscend; he hire ȝef Londen & Kent.",
  "7186": "Þe king hafde þreo sunen; þe weoren swiðe hende gumen.",
  "7187": "þe ældeste hehte Vortimer; Passcent & Katiger.",
  "7188": "Garengan wes an eorl; þe Kent ohte longe.",
  "7189": "& his fader biuoren him; and seoððen he þurh his cun;",
  "7190": "þa he bezst wende to halden his lond;",
  "7191": "þa hafde Hengest hit an his hond.",
  "7192": "sellic þuhte þan cnihte; whæt þe king þohte.",
  "7193": "Þe king luuede þa hæðene; & henede þa Cristine.",
  "7194": "þe hæðene hæfden al þis lond; to walden under heore hond.",
  "7195": "& þes kinges þreo sunen; ofte þoleden sorȝen & kare.",
  "7196": "Heore moder wes þa dæd; þer-uore heo hafden þe lasse ræd.",
  "7197": "here moder wes swiðe god wif; & ladde swiðe Cristin lif.",
  "7198": "& heore steop-moder hæðene; Hengestes dohter.",
  "7199": "Nes hit noh[t] longe; buten ane stunde.",
  "7200": "þat þe king makede; ueorme swiðe store.",
  "7201": "þe hæðene he laðede þar-to; he wende swiðe wel to don.",
  "7202": "þider comen þæines; cnihtes and sweines.",
  "7203": "and alle þe cuðe a boken; þa feorme for-soken.",
  "7204": "for þa hæðene; weoren hæhst an hireden.",
  "7205": "& þæt Cristine hired; for hæne wes ihalden.",
  "7206": "þa hæðene weoren bliðe; for þe king heom luueden swiðe.",
  "7207": "Hengest hine bi-þohte; what he don mahte.",
  "7208": "he com to þan kinge; mid are hailinge.",
  "7209": "& dronc to þan kinge.",
  "7210": "Þa spæc þus Hængest; cnihtene alre hændest.",
  "7211": "þat of hæðene laȝen; leouede a þan dæȝen.",
  "7212": "Hærcne me lauerd king; þu ært me leof þurh alle þing.",
  "7213": "þu hæuest mine dohter; þæ me is swiðe deore.",
  "7214": "& ich æm þe an folke; swa ich þi fader weore.",
  "7215": "Hærcne mine lare; heo sculleð þe wurðen leofue.",
  "7216": "for ich wulle hæhliche; to helpen þe ræden.",
  "7217": "Þin hired þe hateð for me; & ich æm iuæid for þe.",
  "7218": "& þe hatieð kinges; eorles & ðringes.",
  "7219": "heo uareð in þine londe; mid hære swiðe stronge.",
  "7220": "Ȝif þu wult þe awraken; mid wurð-scipe muchen.",
  "7221": "& don þine vniwinen wa; send after mine sune Octa.",
  "7222": "& æfter enne oðer; Ebissa his wed-broðer.",
  "7223": "þis beoð þa hæhste men; þe æuere hired lædden.",
  "7224": "& i þan norð ende; ȝif heom of þine londe.",
  "7225": "Heo beoð of muchele mæhte; & stronge i fæhte.",
  "7226": "heo wulleð bi-witen þi lond; wel mid þan bezsten.",
  "7227": "Þenne mihte þu mid winne; þi lif al uor-werien.",
  "7228": "mid haueken & mid hunden; hired-plæie luuien.",
  "7229": "ne þræt þu nauere habben kare; of uncuðe leoden.",
  "7230": "Þa answarede Vortiger; of ælchen uuele he wes war;",
  "7231": "Send þine sonde; in-to Sex-londe.",
  "7232": "after þine sune Octa; & after þine freonden ma.",
  "7233": "Do him wel to iwiten; þat he sende his writen.",
  "7234": "æfter al þan cnihten; þe gode beoð to fihten.",
  "7235": "ȝeond alle Sæx-þeoden; þat heo cumen to mire neoden.",
  "7236": "& þeh he bringen ten þusend gumen; alle heo beoð me wel icumen.",
  "7237": "Þis ihærde Hengest; cnihten alre hend%dest.",
  "7238": "þa wes he swa bliðe; swa he nes næuere an his liue.",
  "7239": "Hengest sende his sonde; in-to Sax-londe.",
  "7240": "hehte cumen Octa; and his wed-bro[ð]er Ebissa.",
  "7241": "& al of heore cun[n]e; þat heo mihten iwinnen.",
  "7242": "& alle þa cnihtes; þæ heo biȝiten mihten.",
  "7243": "Octa sende sonde; ȝeond þreom kine-londe.",
  "7244": "& bad ælchene ohte gume; hiȝenliche him to cume.",
  "7245": "þe wolden biȝiten lond; oðer seoluer oðer gold.",
  "7246": "Heo comen to hirede; alse haȝel þe ualleð.",
  "7247": "þat was to iwitene; mid þreo hundred scipene.",
  "7248": "Forð wenden mid Octa; þritti þusend & æc ma.",
  "7249": "ohte men & kene; & Ebissa his iuere.",
  "7250": "æfter com liðen; mid unimete leoden.",
  "7251": "& he ladde to iwiten; oðer half hundred scipen.",
  "7252": "þer-æfter comen liðe. fiue & fife;",
  "7253": "bi sixe bi seoue; bi tene & bi ælleuene.",
  "7254": "& þus heo comen liðen; toward þissen londe.",
  "7255": "hæðene hære-gumen; to hirede þis kinges.",
  "7256": "þat þis lond wes swa vul; of uncuðe leoden.",
  "7257": "þat nes nan swa wis mon; no swa ȝer-witele.",
  "7258": "þat mihte to-dæle; þa Cristine & þa hæðene.",
  "7259": "for þa hæðene weoren swa riue; & auere heo comen biliue.",
  "7260": "Þa iseȝen Bruttes; þat balu wes an londe.",
  "7261": "þer-uore heo weoren særi; & an heorte druri.",
  "7262": "& ferden to þan kinge; þe hæhste of þissen londe.",
  "7263": "& þus him to sæiden; mid sorh-fule steuene.",
  "7264": "Lust us nu lauerd king; of ure leod-runen.",
  "7265": "Þu ært þurh us bald king; inne þissen Brutene.",
  "7266": "& þu hafuest þe biwunnen; hærm & muchele sunnen.",
  "7267": "ibroht heðene folc; ȝet hit þe ihærmeð.",
  "7268": "& þu letest Godes laȝen; uor uncu[ð]e leoden.",
  "7269": "& nult ne ihæren ure Drihten; for þissen hæ[ð]ene cnihten.",
  "7270": "& we þe wulleð bidden; for alle Godes sibben.",
  "7271": "þat þu heom bilæuen; & of þine londe driuen.",
  "7272": "Ȝif þu ælles ne maht; we wulleð makien muchel fæht.",
  "7273": "& driuen heom of londe; oðer heom adun fallen.",
  "7274": "oðer we us-seoluen; of-slaȝen wulleð liggen.",
  "7275": "& leten haðene uolc; hælden þas riche.",
  "7276": "bruken hit mid winne; ȝif heo hit maȝen iwinnen.",
  "7277": "& ȝif heo alle beoð hæðene; & þu ane Cristine.",
  "7278": "nulleð heo nauere longe; habben þe to kinge.",
  "7279": "buten þu a þine daȝen; a-fo hæðene laȝen.",
  "7280": "& bilæue þe hæhȝe Godd; & luuie heore Mahimet.",
  "7281": "Þenne scalt þu for-wurþen; a þissere woruld-riche.",
  "7282": "& þi wracche saule; siȝen to helle.",
  "7283": "þenne hauest þu aboht; þe luue of þire brude.",
  "7284": "Þa answærede Vortiger; of ælc an uuele he wes wær.",
  "7285": "Nulle ich heom bilæuen; bi mine quike liue.",
  "7286": "for Hengest is hider icumen; he is mi fader & ich his sune.",
  "7287": "& ich habbe to leof-monne; his dohter Rouwenne.",
  "7288": "& ich heo habbe bi-wedded; & ihaued a mine bedde.",
  "7289": "& seoððen ich sende after Octa; & after his iueren ma.",
  "7290": "Hu mihte ich for scome; scunien heom swa sone.",
  "7291": "driuen of londe; mine wines deore.",
  "7292": "Þa andswarede Bruttes; mid sorȝen ibunden.",
  "7293": "Nulle we nauere-mare; þine iboden here.",
  "7294": "ne to þine hirede cumen; ne þe uor king halden.",
  "7295": "ah hatien we wulleð; mid hæhȝere strengðe.",
  "7296": "alle þine hæðene wines; & hærme igreten.",
  "7297": "bidden us to fultume; þat is Crist Godes sune.",
  "7298": "Forð iwenden eorles; forð iwenden beornes.",
  "7299": "forð iwenden biscopes; & þa boc-ilæred men.",
  "7300": "forð iwenden þæines; forð iwenden sweines.",
  "7301": "alle Brutleoden; þat heo comen to Lundene.",
  "7302": "Þer wes moni hæh Brut; at þan hustinge.",
  "7303": "& þeos king[es] þreo sunes; alle heo weoren þider icumen.",
  "7304": "þer wes Uortimer; Pascent & Katiger.",
  "7305": "& swiðe monie oðere; þat comen mid þan broðere.",
  "7306": "al þat folc þider com; þat luueden þene Crist%ten-dom.",
  "7307": "Alle þa riche; nomen heom to ræde.",
  "7308": "& nomen þes kinges ældeste sune; þe to þan hustinge wes icumen.",
  "7309": "& mid muchele loft-songe; heuen hine to kinge.",
  "7310": "Þa wes Vortimer; Cristine king þer.",
  "7311": "& Uortiger his fader; fulede þan hæðenen.",
  "7312": "Vortimer þe ȝunge king; wes swiðe kene þurh alle þing.",
  "7313": "he sende Hengest word; & Horse his broðer.",
  "7314": "buten heo hiȝenliche; uerden of þis riche.",
  "7315": "he heom walde ufel don; baðe ablenden and anhon.",
  "7316": "& his aȝene fader; he for-uaren walde.",
  "7317": "& alle þa hæðene; mid hæȝere strengðe.",
  "7318": "Þa andswærede Hengest; cnihtene alre hendest.",
  "7319": "Her we wulleð wunien; wintres & sumeres.",
  "7320": "riden & ærnen; mid þan kinge Vortigerne.",
  "7321": "& alle þa mid Vortimere uareð; heo sculleð habben sorȝen & kare.",
  "7322": "Þat iherde Vortimer; he wes wis & swiðe iwar.",
  "7323": "& lette beoden uerde; ȝeond allen þissen ærde.",
  "7324": "þat al þat Cristine folc; come to hirede.",
  "7325": "Vortimer þe ȝunge king; i Lundene heold his hus-ting.",
  "7326": "þe king hehte ælne mon; þe luuede þene Cristindom.",
  "7327": "þat heo þa hæðene; hatien scolden.",
  "7328": "& þa hæfden bringen; to Vortimer þan kinge.",
  "7329": "& twalf panewes habben to mede; for his wel-dede.",
  "7330": "Vortimer þe ȝunge; verde ut of Lundene.",
  "7331": "& Pascent his broðer; & Katiger þe oðer.",
  "7332": "heom wes icumen word; þat Hengest læi at Epiford.",
  "7333": "uppen þan watere; þe men nemneð Darewente.",
  "7334": "Þer comen to-somne; sixti þusend monnen.",
  "7335": "an are halue wes Uortimer; Pascent & Categer.",
  "7336": "& al þat leod-liche folc; þat luueden ure Drihten.",
  "7337": "an oðere halue weoren; drenches; mid Vortigerne þan kinge.",
  "7338": "Hengest and his broðer; & moni þusend oðer.",
  "7339": "To-somne heo comen; & mid mæine on-sloȝen.",
  "7340": "þer uellen to þan grunde; twa & þritti hundred.",
  "7341": "of Hængestes monnen; & Hors wes for-wonded.",
  "7342": "Catiger þer com; & mid his spere hine þurh-nom.",
  "7343": "& Hors forð-riht þer; for-wundede Catiger.",
  "7344": "& Hengest gon to flonnen; mid al his driht-monnen.",
  "7345": "& Vortigerne þe king; flæh forð alse þe wind.",
  "7346": "heo floȝen forð in-to Kent; & Vortimer heom after went.",
  "7347": "uppen þere sæ-brimme; þer Hengest þolede pine.",
  "7348": "þer heo gunnen at-stonden; & fuhten swiðe longe.",
  "7349": "Fif þusende þer weoren islæȝen; & idon of lif-dæȝen.",
  "7350": "of Vortigernes monnen; of þan hæðene cunnen.",
  "7351": "Hengest hine biðohte; whæt he don mahte.",
  "7352": "iseh he þer bi-halues; ane hæuene swiðe mære.",
  "7353": "moni scipen gode; þer stoden i sæ-flode.",
  "7354": "Heo iseȝen an heore riht hond; a swiðe fæier æit-lond.",
  "7355": "hit is ihaten Tænate; þiderward heo weoren whæte.",
  "7356": "þer þa Sæxisce men; þæ sæ isohten.",
  "7357": "& anan gunnen wenden; in-to þan æit-londe.",
  "7358": "& Bruttes heom after; mid feole cunne craften.",
  "7359": "& heom to-heolden; in æchere hælue.",
  "7360": "mid scipen & mid baten; heo gunnen smiten & sceoten.",
  "7361": "Ofte wes Hængest wæ; & nauere wurs þene þa.",
  "7362": "buten he dude oðerne ræd; þer he sculden wurðen dæd.",
  "7363": "He nom ænne spere-scæft; þe wes long & swiðe stærc.",
  "7364": "& dude a þene ænde; ænne mantel hende.",
  "7365": "& cleopede to þan Brutten; & bed heom abiden.",
  "7366": "he wold spæcken heom wið; & ȝirnen þeos kinges grið.",
  "7367": "& mid griðe sende. Uortigerne to londe.",
  "7368": "to makien his forward; þat he faren moste.",
  "7369": "wið-uten mare sconde; in-to Sæx-londe.",
  "7370": "Bruttes wende to londe; to Vortimere heore kinge.",
  "7371": "and Hengest spæc wið Vortigerne; of rune swiðe derne.",
  "7372": "Vortigerne wende a þat lond; & ber anne ȝerd an his hond.",
  "7373": "Þa while þa heo of griðe speken; Saxes i scipe leopen.",
  "7374": "& droȝen up to coppe; hæȝe heore seiles.",
  "7375": "& wenden mid wedere; i þere sæ wilde.",
  "7376": "& letten i þissen londe; wiues & heore children.",
  "7377": "& Vortigerne king; þe heom luuede þurh alle þing.",
  "7378": "Mid muchele mod-kære; Hengest gon a-wæi uaren.",
  "7379": "swa longe heo ferden; þat inne Saxlonde heo weoren.",
  "7380": "Þa weoren inn Bruttene; Bruttes swiðe balde.",
  "7381": "heo droȝen on heom muchel mod; & duden al þat heom þuhte god.",
  "7382": "& Vortimer þe ȝunge; wes duhti mon þurh alle þing.",
  "7383": "& Vortigerne his fader; ferde ȝeond þas Bruttene.",
  "7384": "ah nes hit nan swa wac mon; þat him ne hokerede on.",
  "7385": "& swa he gon wondrien; fulle fif wintren.",
  "7386": "& his sune Vortimer; riche king wuneden her.",
  "7387": "& al þis leodisce folc; luueden hine swiðe.",
  "7388": "he wes milde ælche cnafe; & tahte þan folke Godes læȝe.",
  "7389": "þan ȝungen & þan ælden; hu heo Cristindom sculden halden.",
  "7390": "Writen he sende to Rome; to þan Pape wel idone.",
  "7391": "þe wes ihaten Sceint Romæin; al Cristindom he make[de] fain.",
  "7392": "Biscopes he nom twæin; hali men heo weoren bæien.",
  "7393": "Germain & Leois; of Ceore & of Træis.",
  "7394": "heo uerden ut of Rome; swa þat heo hider comen.",
  "7395": "Þa wes swa bliðe Vortime((r)); swa he nes næuere ær her.",
  "7396": "he & alle his cnihtes; iwenden uo[r]ð-rihtes.",
  "7397": "an here bare uoten; to-ȝeines þan biscopen.",
  "7398": "& mid michelere murhðe; muðes þer custen.",
  "7399": "Nu þu miht iheren; of þan kinge Vortimere.",
  "7400": "heu he spac wið Seint Germain; for heore kume he wes fæin.",
  "7401": "Lusteð me lauerd-dinges; ich æm þissere leodene king.",
  "7402": "ich hatte Vortimer; mi broðer hatte Catimer.",
  "7403": "Vortigerne hehte ure fader; him uulieð unrædes.",
  "7404": "He hafð ibroh[t] i þis lond; hæðene leoden.",
  "7405": "ah we heom habbeoð iflemed; al swa ure uulle iuan;",
  "7406": "& mid wepnen i-felled; of heom ueole þusen.",
  "7407": "& isend heom ouer sæ-stra[m]; þat heo nauere sel ne cumen aȝan.",
  "7408": "& we scullen an londe; luuiæn ure Drihten.",
  "7409": "Godes folc ur((o))frien; & freond-liche hit halden.",
  "7410": "wurðen mils liðe; wið þa lond-tilien.",
  "7411": "churichen we scullen hæhȝen; & hæðene-scipe hatien.",
  "7412": "Habbe alc god mon; his rihte ȝif Godd hit an.",
  "7413": "& ælc þrel & ælc wælh; wurðe iuroeid.",
  "7414": "& here ich bi-teche eou an hond; al freo ælc chiric-lond.",
  "7415": "& ich for-ȝiue ælchere widewe; hire lauerdes quide.",
  "7416": "& þus we scullen an ure daȝen; aniðeri Hengestes laȝen.",
  "7417": "& hine & his hæðene-scipe; þæ he hider brohte.",
  "7418": "& minne fader biswak; þurh swike his cra[f]tes.",
  "7419": "þurh his dohter Rouwenne; mine uader he uor-radde.",
  "7420": "& mi uader swa uuele agon; scunede þene Cristindom.",
  "7421": "& þa hæðene laȝen; luuede to swiðe.",
  "7422": "þa we sculleð sceonien; þa while þa we luuien.",
  "7423": "Þa answare[de] Seint Germain; for swulche worden he wes fain.",
  "7424": "Ich þonkie mine Drihte; þe scop þes daȝes lihte.",
  "7425": "þet he swulche mildce; sent to moncunne.",
  "7426": "Þas biscopes ferden ȝeond þis lond; & setten hit al a Godes hond.",
  "7427": "& þene Cristindom heo rihten; & þat volc þer-to dihten.",
  "7428": "& seoððen þer-æfter sone; heo iwenden to Rome.",
  "7429": "& sæiden þan Papen; þe Roumain wes ihaten.",
  "7430": "hu he hafden her idon; iriht þene Cristindom.",
  "7431": "& þus hit ane stunde; stod a þan ilken.",
  "7432": "Vo we ȝet a Uortigerne; alre kinge si he ærmest.",
  "7433": "he louede Rouwen; of þan hæðenne cunne.",
  "7434": "Hengestes dohter; heo þuhten him wel softe.",
  "7435": "Rouwenne heo bi-þohte; whæt heo don mahte.",
  "7436": "hu heo mahte hire fader wreken; & hire freondene deað.",
  "7437": "Ofte heo sende sonde to Uortimere þon kinge.",
  "7438": "heo him sende maðmes; moniare cunne.",
  "7439": "of seoluer & of golde; þe beste of æie londe.",
  "7440": "heo ȝirnede his ære; þat heo moste wonien here",
  "7441": "mid Uortigerne his fader; & foluen his rædes.",
  "7442": "Þe king uor his fader bone; ȝette hire hir bone.",
  "7443": "buten þat heo sculde wel don; luuien þene Cristindom;",
  "7444": "al þat þe king ȝirnede; al heo hit ȝette.",
  "7445": "Ah wale þat Uortimer; of hire þonke næs wær.",
  "7446": "Wale þat þe gode king; of hire þonke nuste na-þing.",
  "7447": "þat he nuste þene swikedom; þe þohte þa luðere wimman;",
  "7448": "Hit ilomp an are tide; heo nom hire to ræde;",
  "7449": "[to don bi his ræde] alle hire neode.",
  "7450": "and to wlche time heo mihte wel don; vnderuongen þene Cristindom.",
  "7451": "Forð heo gon riden; to Uortimer þan kinge.",
  "7452": "þa heo hine imette; uæire heo hine igrette.",
  "7453": "Hal wrð þu lauerd king; Bruttene deorling.",
  "7454": "Ich æm þe icomen to; Cristindom ich wulle auon.",
  "7455": "an þan ilke dæie; þe þu seolf demest.",
  "7456": "Þa wæs Uortimer þe king; bliþe þurh alle þing.",
  "7457": "he wende þat hit weore soð; þat þeo scaðe sæide.",
  "7458": "Bemen þer bleowen; blisse wes on hirede.",
  "7459": "forð mon brohte þat water; bi-foren þan kinge.",
  "7460": "heo seten to borde; mid muchelure blisse.",
  "7461": "Þa þe king hafde iæten; þa eoden þeines-men to mete.",
  "7462": "in halle heo drunken; harpen þer dremden.",
  "7463": "Þa swicfulle Rouuenne; eode to are tunne.",
  "7464": "þer wes idon in; þes kinges deoreste win.",
  "7465": "nom heo an honde; ane bolle of ræde golde.",
  "7466": "& heo gon scenchen; on þas kinges benche.",
  "7467": "Þa heo isæh hire time; heo fulde hir scale of wine.",
  "7468": "& at-foren al þan dringe; heo eode to þan kinge.",
  "7469": "& þus hailede him on; þe swic-fulle wimman.",
  "7470": "Lauerd king wæs hail; Uor þe ich am swiðe uæin.",
  "7471": "Hercne nu muchel swikedom; of þere luðere wimmon.",
  "7472": "hu heo gon swiken þer; þene king Uortimer.",
  "7473": "Þe king heo uæire under-uæng; to his fæie-siðe.",
  "7474": "Fortimer spæc Bruttisc; & Rouuenne Saxisc.",
  "7475": "þan king þuhte gomen inoh; for hire spæche he loh.",
  "7476": "Hærcne hu heo toc on; þ[i]s swicfulle wimman.",
  "7477": "In hire bosme heo bar; bi-neoðen hire titten.",
  "7478": "ane guldene ampulle; of attere i-fulled.",
  "7479": "& þa luðere Rouuenne; dronc þene bolle.",
  "7480": "þat heo hafde half don; after þes kinges dom.",
  "7481": "Þa while þe þa king loh; þa ampulle heo ut droh.",
  "7482": "þene bolle heo sette to hire chin; þat atter heo halde in þat win.",
  "7483": "& seoðen heo þa cuppe; bitahte þan kinge.",
  "7484": "Þe king dronc al þat win; & þat atter þer-in.",
  "7485": "Þe dæi forð eode; blisse wes on hirede.",
  "7486": "for Uortimer þe gode king; of þan swikedom nuste na-þing.",
  "7487": "for he isah Rouuenne; halden þene bolle;",
  "7488": "& drinken half þat ilke win; þat heo heuede idon þer-in.",
  "7489": "Þa hit com to þare nihte; þa to-dæl%leden hired-cnihtes.",
  "7490": "& þa ufele Rouwenne; wende to hire inne.",
  "7491": "& alle hire cnihtes; mid hire uorð-rihtes.",
  "7492": "Þa heihte heo hire sweines; & ec þaie þeines.",
  "7493": "þat heo an hiȝinge; heore hors sculden sadelien.",
  "7494": "& heo swiðe stille; stelen ut of buruwe.",
  "7495": "& wenden al bi nihte; to Þwoncchestre uorð-rihte.",
  "7496": "& þer swiðe vaste; bi-clusen heom in ane castle.",
  "7497": "& luȝen Uortigerne; þat his sune hine wolde biliggen.",
  "7498": "& Vortigerne þe swikele king; ilæfde þare læsing.",
  "7499": "Nu vnder-ȝat Uortimer his sune; þat he hefde atter inomen.",
  "7500": "ne mihte na lechecraft; helpen him næ wiht.",
  "7501": "He nom feole sonden; & sende ȝeond his londe.",
  "7502": "& hehte alle his cnihtes; to him comen forð-rihtes.",
  "7503": "Þa þat folc was icumen; þa wes þe king swiðe untrumed.",
  "7504": "þa ȝirnde þe king heore grið; & þus he spac hem alle wið.",
  "7505": "Alre cnihten wrð eow best; þe heren æie kinge.",
  "7506": "þer nis nan oðer red; buten hiȝend-liche ich beo dæd.",
  "7507": "hir ich bitæche eow mi lond; al mi seoluer & al mi gold.",
  "7508": "& alle mine maðmes; eowre monscipe is þa mare.",
  "7509": "& ȝe forð-rihtes senden after cnihtes;",
  "7510": "& ȝeuen heom soluer & gold; & hældeð ȝe seolf eowre lond.",
  "7511": "& wrekeð eow ȝif ȝe cunnen; of Sexisce monnen.",
  "7512": "uor weonne so ich beo uorð-faren; Hengest eow wul makien kare.",
  "7513": "& nimeð mine likamæ; & leggeð an chæsten.",
  "7514": "& ledeð me to þare sæ-stronde; þer Saxisce men wulleð cumen a lond.",
  "7515": "Anan swa heo me þer witen; awæi heo wulleð wenden.",
  "7516": "nouðer quic ne dead ne durren heo me abiden.",
  "7517": "I-mong þissen dome; dæ[d] i-warð þe gode king.",
  "7518": "þer wes wop þer wes rop; & reuliche iberen.",
  "7519": "Heo nomen þes kinges licame; & ladden to Lundene.",
  "7520": "& bisides Bælȝes-ȝate fæire hine bi-burȝeden.",
  "7521": "& nawiht hine ne ladden; alse þe king heihte.",
  "7522": "Þus liuede Uortimer; & þus he endede þar.",
  "7523": "Þa iueolen Bruttes; a balu-fulle ræde.",
  "7524": "heo nomen Uortigerne anan; & bi-tahten heom þesne kenedom.",
  "7525": "welle reoulich wes þer a þing; nu was Vortigerne æft king.",
  "7526": "Uortigerne nom his sonde; & sende to Sexlonde.",
  "7527": "& grette wel Hengest; cnihten alre væirest.",
  "7528": "& bad hine [an] hiȝinge; comen to þisse londe.",
  "7529": "& mid him brouhte here; an hundred ridæren.",
  "7530": "For þat wite þu þuru alle þing; þat dead is Vortimer þe king.",
  "7531": "& siker þu miht hider comen; for dæd is Fortimer mi sune.",
  "7532": "Nis þe non neod to bringen; mid þe muchel genge.",
  "7533": "leste ure Bruttes; æft beon abolȝen.",
  "7534": "þat eow æft seorwen; siȝen bitweonen.",
  "7535": "Hengest somnede uærde; of feole cunne ærde.",
  "7536": "þat he hefde to iwiten; seouen hundred scipen.",
  "7537": "& ælc scip he dihte; mid þreo hundred cniten.",
  "7538": "i þere Temese at Lundene; Hengest com to londe.",
  "7539": "Þat word com ful sone to Uortigerne þan kinge.",
  "7540": "þat Hengest was in hauene; mid seouen hundred scipene.",
  "7541": "Ofte was Uortigerne wa; neuer wrse þan þæ.",
  "7542": "& Bruttes weoren sari; & seorhful an heorte.",
  "7543": "nusten heo an world-riche; ræd þat heom weore ilike.",
  "7544": "Hengest was of ufele war; þat he wel cudde þær.",
  "7545": "he nom sone his sonde; & sende to þan kinge.",
  "7546": "& grette Uortigerne king; mid swiðe uæire worden.",
  "7547": "& seide þat he was icumen; swa fader sculde to his sune.",
  "7548": "mid sibbe & mid saihte; he wolde on sele wunien.",
  "7549": "grið he wolde luuien; un-riht he wolde scunien.",
  "7550": "grið he wolde habben; grið he wolde holden.",
  "7551": "& al þis leodisce folc; luuien he wolde.",
  "7552": "& Uortigerne þene king; luuien þurh alle þing.",
  "7553": "Ah he hefde ibroht i þis lond; ut of Sexleoden.",
  "7554": "seouen hundred scipene; of hæðene folke.",
  "7555": "þat beoð þe alre wihteste men. þat wunieð under sunnen.",
  "7556": "& ich wulle quað Hengest; leden heo to þan kinge.",
  "7557": "to an i-sette dæie; at-foren al his duȝeðe.",
  "7558": "& þe king scal arisen; and of þan cnihten cheosen.",
  "7559": "twa hundred cnihten; to leden to his fihten.",
  "7560": "þe sculen biwiten þene king; durewurðliche þurh alle þing.",
  "7561": "& seoððen scul%len þa oðere; uaren to heore ærde.",
  "7562": "mid sibbe & mid sæle; aȝen to Sæx-londe.",
  "7563": "& ich wulle bi-læuen; mid monnen alre selest.",
  "7564": "þat is Uortigerne þe king; þe ich luuie þurh alle þing.",
  "7565": "Þat word com to Brutten; hu Hengest bihæhte heom.",
  "7566": "þa weoren heo uæine; uor uæiren his worden.",
  "7567": "& setten grið & setten frið; to whulchen ane uirste.",
  "7568": "þe king an ane dæie; wolde iseon þas duȝeðe.",
  "7569": "Þat iherde Hengest; cnihten alre uæirest.",
  "7570": "Þa wes he swa bliðe; swa he nes neuer ær an liue.",
  "7571": "for he þohte swike; þene king an his riche.",
  "7572": "Her iwrað Hengest; cnihte uor-cuðest.",
  "7573": "swa bið æuerælc mon; þe bi-swikeð þe him wel on.",
  "7574": "Wha wolde wenen; a þissere weorld-riche.",
  "7575": "þat Hengest swiken þohte; þene king þat hæfde his dohter.",
  "7576": "for nis nauer nan mon; þat me ne mai mid swike-dome ouer-gan.",
  "7577": "Heo nomen ænne isetne dæi; þat scolden þas duȝeðen.",
  "7578": "cumen heom to-somne; mid sæhte & mid sibbe.",
  "7579": "an ane uælde þe wæs muri; an-uast Ambresburi.",
  "7580": "Þe stude wes Ælenge; nu hatte hit Stan-henge.",
  "7581": "Þer Hengest þe swike; æiðer bi worde & bi write.",
  "7582": "cuðde þan kinge; þat he cumen wolde.",
  "7583": "mid his mon-uerde; to wurð-scipe þes kinges.",
  "7584": "ah he nalde bringen on drihte; buten þreo hundred cnihten.",
  "7585": "þa alre wiseste men; þe he mihte uinden.",
  "7586": "& þe king brohte al swa ueole; baldere þeinen.",
  "7587": "and þeo weoren þa alre witereste; þe wuneden on Bruttene.",
  "7588": "mid goden heore iweden; al buten wepnen.",
  "7589": "þat heom no to-wurðen; þurh þrist of þan wepnen.",
  "7590": "Þus heo hit speken; & æft heo hit to-breken.",
  "7591": "for Hængest þe leod-swike; þus he his gon learen.",
  "7592": "þat ælc nome a long sax; & læiden bi his sconke.",
  "7593": "wið-inne his hose; þer h[e] hit [mihte] hæle.",
  "7594": "Þenne heo comen to-somne; Sæxes & Bruttes.",
  "7595": "þenne queð Hengest; cnihten alre swikelest.",
  "7596": "Hail seo þu lauerd king; ælc þe is þin vnder-ling.",
  "7597": "Ȝif æuere æi of þine gume; gære haueð bisiden.",
  "7598": "send hit mid freond-scipe; feor from us seoluen.",
  "7599": "& beon we on sele; and motegen of sahte.",
  "7600": "nu we maȝen mid sibben; ure lif libben.",
  "7601": "Þus þe balde-fulle mon; bi-spac þer þa Bruttes.",
  "7602": "Þa andswarede Uortiger; her he wes to vn-war.",
  "7603": "Ȝif here is æi cniht swa wod; þat wepnen habbe bi siden.",
  "7604": "he scal leosen þa hond; þurh his aȝene brand.",
  "7605": "buten he hit sone; heonene isende.",
  "7606": "Heore wepnen heo awæi senden; þa nefden heo noht an honden.",
  "7607": "cnihtes eoden upward; cnihtes eoden adonward.",
  "7608": "ælc spac wið oðer; swulc he weore his broðer.",
  "7609": "Þa weoren Bruttes; imænged wið þan Saxes.",
  "7610": "Þa cleopede Hengest; cnihtene swikelæst.",
  "7611": "Nimeð eoure sexes; sele mine bernes.",
  "7612": "& ohtliche eou sturieð; & nænne ne sparieð.",
  "7613": "Bruttes þer weoren riche; ah ne cuðe heo noht þa speche.",
  "7614": "whæt þa Saxisce men; seiden heom bi-tweonen.",
  "7615": "Heo breoden ut þa sæxes; alle bihalues.",
  "7616": "heo smiten an riht half; heo smiten an lift half.",
  "7617": "biuoren & bihinden; heo leiden heom to grunde.",
  "7618": "alle heo sloȝen; þat heo neh comen.",
  "7619": "of þes kinges monnen; [sone] þer feollen",
  "7620": "feouwer hundred. & fife. wa wes þan kinge on liue;",
  "7621": "Þa Hengest hine igrap; mid grimmen his gripen.",
  "7622": "& bi þan mantle hine ibræid; þat breken þa strenges.",
  "7623": "& Sæxes him sette to; & wolden þene king fordon.",
  "7624": "& Hengest hine gon werien; & nalde hit noht iþeuen.",
  "7625": "ah he heold hine ful faste; þe while þat feht i-laste.",
  "7626": "Þer wes moni riche Brut; biræfued þan liue.",
  "7627": "Summe heo fluȝen swiðe; ofer þene feld brade.",
  "7628": "& wereden heom mid stanen; for wepnen næfden heo nane.",
  "7629": "Þer wes swiðe hard fiht; þer feol moni god cniht.",
  "7630": "Þer wes of Salesburi; an oht bonde icumen.",
  "7631": "ænne muchelne mæin clubbe; he bar an his rugge.",
  "7632": "Þa wes þer an aðele eorl; Aldulf ihaten.",
  "7633": "cniht mid þan bezste; he æhte Glochæstre",
  "7634": "he to þan cheorle leop; swulc hit a liun weoren.",
  "7635": "& binom him þe clubbe; þa he bar an rugge.",
  "7636": "æuere wulcne swa he s[m]at; þer forð-rihtes he iwat.",
  "7637": "bi-foren & bi-hinden; he laide heom to grunde.",
  "7638": "Þreo & fifti he þer sloh; & seoððe to ane ste[de] droh.",
  "7639": "he leop uppen stede; & swiðe gon him riden.",
  "7640": "he ærde to Glochæstre; & þe ȝates læc ful feste.",
  "7641": "& anan forð-rihtes; lette ærmi his cnihtes.",
  "7642": "ȝeond alle þan londe. & nomen þat heo funden.",
  "7643": "heo nomen orf heo nomen corn; & al þat heo quic funden.",
  "7644": "& brohten to burhȝe; vnnimete blisse.",
  "7645": "þa ȝæten heo tunden uaste; & wel heom biwusten.",
  "7646": "Lete we hit þus stonden; & speken of þan kinge.",
  "7647": "Sexes him leop%pe to; & wolde þene king ((for))-do.",
  "7648": "Hengest cleopede uorð-rihtes; Aswikeð mine cnihtes.",
  "7649": "ne sculle ȝe hine noht for-faren; for us he haueð ihaued mucle care.",
  "7650": "& he haueð to quene; mine dohter þa is scone.",
  "7651": "ah alle his burhȝes; he scal us bitæchen.",
  "7652": "ȝif he wule his lif broken; oðer ælles him is balu ȝiueðe.",
  "7653": "Þa wes Uortigerne; væste ibunden.",
  "7654": "giues swiðe grete; heo duden an his foten.",
  "7655": "ne moste he nauere biten mete; ne wið nenne freond speken.",
  "7656": "ær he heom hæfden isworen; uppen halidom þat wes i-coren.",
  "7657": "þat he al þis kine-lond; wolde bitæchen heom an heond.",
  "7658": "burhȝes & castles; & al his co[m]elan.",
  "7659": "& al swa he idode; ase hit idemed was.",
  "7660": "& Hengest nom an his hond; al þis riche kine-lond.",
  "7661": "& delde his leoden; muchel of þisse londe.",
  "7662": "he ȝæf æne eorle al Kent; ase hit bi Lundene went.",
  "7663": "he ȝæf his stiwarde Æst-sex;",
  "7664": "& his burðeine; Middel-sax bitahte.",
  "7665": "Þa cnihtes hit at-fengen; and ane while heo heolden.",
  "7666": "þa while Uortigerne; ȝeond þis lond ferde.",
  "7667": "& bitahte Hengest; hæȝen his burhȝes.",
  "7668": "& Hengest forð-rihtes; dude þer-in his cnihtes.",
  "7669": "þa while muchel smal folc; læi inne Suð-sæxe.",
  "7670": "& inne Middel-sæxe; muchel of þan kunne.",
  "7671": "& inne Æst-saxe; heore aðeleste ȝuȝeðe.",
  "7672": "Mete heo ferden; al þat heo funden.",
  "7673": "heo for-læiȝen þa wif; & Godes laȝen breken.",
  "7674": "heo duden i þan londe; al þat heo wolden.",
  "7675": "Þat iseȝen Bruttes; þat balu wes on londe.",
  "7676": "& hu Sæxisce men; isiȝen weoren to heom.",
  "7677": "Brut((tes)) scupten þan londe nome; for Sæxisce monnen scome.",
  "7678": "& for þan swike-dome; þat heo idon hæfden.",
  "7679": "for þan þe heo mid cnifen; biræueden heom at liue.",
  "7680": "þa cleopeden heo þat lond al; Æst-sæx & West-sæx.",
  "7681": "& þat þridde; Middel-sæx.",
  "7682": "Vortigerne þe king; bi-tahte heom al þis lond.",
  "7683": "þat ne bilæfde him an honde; a turf of londe.",
  "7684": "& him-seolf Vortigerne; flæh ouer Sæuærne.",
  "7685": "feor in-to Wellisce londe; & þer he gon at-stonde.",
  "7686": "& his hired mid him; þe hæne wes iwurðen.",
  "7687": "& he hæfde an horde; gersume swi[ð]e stronge.",
  "7688": "he lette his men riden; widen & siden.",
  "7689": "and lette him to bonnen; of ælches cunnes monnen.",
  "7690": "þe æuere wolden his feoh; mid freond-scipe ȝirnen.",
  "7691": "Þat iherden Bruttes; þat iherden Scottes.",
  "7692": "to him heo comen; þer-after ful sone.",
  "7693": "an ælchere side; þider heo gunnen riden.",
  "7694": "monies hæȝes monnes sune; for golde & for gærsume.",
  "7695": "Þa hæfde he to-somne; sixti þusend monnen.",
  "7696": "þa sumnede he þa richen; þa wel cuðen ræden.",
  "7697": "Gode men ræ[d]e[ð] me ræd; uor me is swiðe muchel neod.",
  "7698": "whar ich mihte on wilderne; wurchen ænne castel.",
  "7699": "þer ic mihte an inne; l[i]bbe mid mine monnen.",
  "7700": "& halden hine wið Hengest; mid hæȝere strengðe.",
  "7701": "a þat ich mihte bæt; burhȝen iwinnen.",
  "7702": "wræken me a mine feonden; þa mine wines feolden.",
  "7703": "& habbeð al mi kine-lond; awræht ut of mire hond.",
  "7704": "& þus me iflæmed; mine fulle ifan.",
  "7705": "Þa andswerede a wis mon; þe wel cuðe ræden.",
  "7706": "Lust me nu lauerd king; ich þe cuðe god þing.",
  "7707": "uppen þan munte of Reir; ich wullen ræden.",
  "7708": "þat þu caste[l] wurche; mid stronge stan walle.",
  "7709": "for þer þu miht wunien; & libben mid winne.",
  "7710": "& ȝet þu hauest a þire hond; muchel seoluer & gold.",
  "7711": "to halden þine hired; þa þe helpen scal.",
  "7712": "& swa þu miht on liue; libben alræ sælest;",
  "7713": "Þa andswere[de] þe king; Let hit cuðen an hiȝing.",
  "7714": "ȝeond muchele mire ferde; þæt ich faren wulle.",
  "7715": "to þan munte of Reir; & ræren þer castel.",
  "7716": "Forð ferde þe king; & þa ferde mid him.",
  "7717": "Þa heo þider comen; dic heo bigunnen sone.",
  "7718": "Hornes þer bleouwen; machunnes heowen.",
  "7719": "lim heo gunnen bærnen; ȝeond þat lond ærnen.",
  "7720": "& al Wæst Walsce lond; setten a Uortigernes hond.",
  "7721": "al heo hit nomen; þat heo neh comen.",
  "7722": "Þa þe dic wes idoluen; & allunge ideoped.",
  "7723": "þa bi-gunnen heo wal; a þere dic ouer-al.",
  "7724": "& heo lim & stan; leiden to-somne.",
  "7725": "of machunes þer wes wunder; fif and twenti hundred.",
  "7726": "A dæi heo leiden þene wal; a niht he feol ouer-al.",
  "7727": "a marwe heo hine arædden; a niht he gon to-reosen.",
  "7728": "Fulle seouen nihte; swa heom dihte.",
  "7729": "ælche dæi heo hine aredden; & ælche niht he gon reosen.",
  "7730": "Þa wes sari þe king; & sorhful þurh alle þing.",
  "7731": "swa wes al þa uerde ladliche of-færed.",
  "7732": "for æuere heo lokede; whænne Hengest come an-uuenan.",
  "7733": "Þe king wes ful særi; & sende after witien.",
  "7734": "æfter world-wise monne; þa wisdom cuðen.",
  "7735": "& bad heom leoten weorpen; & fondien leod-runen.",
  "7736": "fondien þat soðe; mid heore siȝe-craften.",
  "7737": "whær-on hit weore ilong; þat þe wal þe wes swa strong.",
  "7738": "ne moste niht-longes; nauere istonden.",
  "7739": "Þas weorlde-wise men; þer a twa wenden.",
  "7740": "summe heo wenden to þan wude; summe to weien-læten.",
  "7741": "heo gunnen loten weorpen; mid heore leod-runen.",
  "7742": "fulle þreo nihten; heore craftes heo dihten.",
  "7743": "Ne mihten heo nauere finden; þurh nauere nane þinge.",
  "7744": "whær-on hit weore ilong; þat þe wal þat wes swa strong.",
  "7745": "æuere-ælche nihte to-ras; & þe king his swinc læs.",
  "7746": "Buten witie þer wes an; he wes ihaten Ioram.",
  "7747": "he seide þat he hit afunde; ah hit þuhte læsinge.",
  "7748": "he seide ȝif mon funde; in auer æi londe.",
  "7749": "æuer æi cniht bærn; þe næuere fæder no ibæd.",
  "7750": "& openede his breoste; & nomen of his blode.",
  "7751": "& mengde wið þan l((i))me; & þæne wal læide.",
  "7752": "þenne mihte he stonde; to þere worlde longe.",
  "7753": "Þat word com to þan kinge; of þere læsinge.",
  "7754": "& he hit i-lefde; þah hit læs weore.",
  "7755": "Sone he nom his sonde; & sende ȝeond þan londe.",
  "7756": "swa feor swa he for dæðes kare; dursten æies weies faren.",
  "7757": "& in ælche tune; hercneden þa runen.",
  "7758": "whær heo mihten ifinden. speken of swulche childe;",
  "7759": "Þas cnihtes forð ferden; widen ȝeond þan ærde.",
  "7760": "tweien uerden ænne wæi; þe west-riht him læi.",
  "7761": "þe læi forð-rihtes in; þer nu is Kaer-merðin.",
  "7762": "Bisides þere burh; in ane weie brade.",
  "7763": "hefden ænne muchelne plæȝe; alle þa burh-cnauen.",
  "7764": "Þas cnihtes weoren weri; & an heorte swiðe særi.",
  "7765": "& seten adun bi þan plaȝe; & bi-heolden þas cnauen.",
  "7766": "Vmben ane stunde; heo bigunnen striuinge.",
  "7767": "al-se hit wes auer laȝe; imong childrene plæȝe.",
  "7768": "þe an þe o[ð]erne smat; & he þeos dun[t]es abad.",
  "7769": "Þa wes swiðe grim; Dinabuz touward Mærlin.",
  "7770": "& þus quað Dinabus; þe þene dunt hefde.",
  "7771": "Mærling vnwærste man; whu hæuest þu me þus idon.",
  "7772": "þu hauest idon me muchel scome; þer-fore þu scalt habben grome.",
  "7773": "Ich æm anes kinges sune; & þu ært of noht icumen.",
  "7774": "Þv nahtes i nane stude; habben freo monnes ibude.",
  "7775": "for swa wes al þa uore; þi moder wes an hore.",
  "7776": "for nuste heo næuere þene mon; þat þe streonde hire on.",
  "7777": "no þu on moncunne; nefdest fader nenne.",
  "7778": "& þu in ure londe; makest us to sconde.",
  "7779": "þu ært us imong icumen; & nært nænes ((monnes)) sune.",
  "7780": "þu scalt i þissen dæie; þer-uore dæd þolien.",
  "7781": "þis iherden þa cnihtes; þer heo weoren bi-halues.",
  "7782": "heo arisen up & eoden neor; & neodeliche ȝerden.",
  "7783": "of þissere uncuðe talen; þe heo iherden of þan cnauen.",
  "7784": "Þa wes inne Kair-merðin; a reue þe hehte Eli.",
  "7785": "þa cnihtes biliue; comen to þan reue.",
  "7786": "& þus him to sæiden; sone mid muðe.",
  "7787": "We buð her-rihtes; Uortigernes cnihtes.",
  "7788": "& habbeoð her ifunde; enne cnaue ȝunge.",
  "7789": "he is ihaten Merlin; ne icnawe we na-wiðt his cunne.",
  "7790": "Nim hine [an] hiȝin[g]e; & sende hine to þan kinge.",
  "7791": "al-se þu wult libben; & þine limen habben.",
  "7792": "& his moder mid him; þe hine bar to monnen.",
  "7793": "ȝif þu þis wult don; þe king heom wule under-fon.",
  "7794": "& ȝif þu hit noht ne ȝemest; þer-fore þu bist flæme.",
  "7795": "& þas burh al for-bard; þas leoden al fordemed.",
  "7796": "Þa answarede Eli; þe reue of Kæir-merðin.",
  "7797": "Wel ic wat þat al þis lond; stunt a Vortigernes hond.",
  "7798": "& we beoð alle his men; his monscipe is þe mare.",
  "7799": "& we scullen þis don fain; & driȝen his wille.",
  "7800": "Forð wende þe reue; & burh-men his iuere.",
  "7801": "& ifunden Mærlin; & his plaȝe-iueren mid him.",
  "7802": "Mærlin heo nomen; and his iuæren loȝen.",
  "7803": "Þa þa Mærling wes ilad; þa wes Dinabus ful glad.",
  "7804": "e wende þat he ilad weore; limen for to leosen.",
  "7805": "ah al an-oðer set þe dom; ær hit weoren al idon.",
  "7806": "Nu wes Mærlinges moder; wunder mere i-wurðen.",
  "7807": "in ane haȝe munstre; mu[n]chene ihaded.",
  "7808": "Þider iwende Eli; þe reue of Kair-merðin.",
  "7809": "& nom him þa lafdie; þer heo læi on munstre.",
  "7810": "& uorð him gon ærne; to þan kinge Uortigerne.",
  "7811": "& muchel folc mid him; & ladden þa nunne & Merlin.",
  "7812": "Sone wes þat word cuð; to Vortigernes kinges muð.",
  "7813": "þat icumen wes Eli; & brohte þa lauedi.",
  "7814": "& Marling heore sune; wes mid hire þer icumen.",
  "7815": "Þa wes an liue; Vortigerne bli[ð]e.",
  "7816": "& þa læuedi aueng; mid swiðe uæire læten.",
  "7817": "& Mærlin he bitahte; goden twælf cnihten.",
  "7818": "þa weoren þan kinge holde; & hine witen scolden.",
  "7819": "Þa sæiden þe king Vortiger; wið þa nunne he spilede þer.",
  "7820": "Gode læuedi sæi me; sæl þe scal iwurðe.",
  "7821": "whar weoren þu iboren; Wha streonede þe to bearne.",
  "7822": "Þæ andswarede þa nunne; & hire fader nemnede.",
  "7823": "Þriddendale þis lond; stod a mines fader hond.",
  "7824": "of þan londe he wes king; cuð hit wes wide.",
  "7825": "he wes ihaten Conaan; cnihtene lauerd.",
  "7826": "Þa answarede þe king; swulc heo his cun weore.",
  "7827": "Lauedi sæie þu hit me; sæl þe scal iwurðen.",
  "7828": "her is Mærlin þi sune; wha streonede hine.",
  "7829": "Who wes him a folke; for fader iholden.",
  "7830": "Þa heng heo hire hæfued; & heolde touward bræsten.",
  "7831": "bi þan kinge heo sæt ful softe; & ane lutle while þohte.",
  "7832": "vmbe while heo spac; & spilede wið þan kinge.",
  "7833": "King ich þe wulle tellen; for seolcuðe spellen.",
  "7834": "Mi fader Conaan þe king; luuede me þurh alle þing.",
  "7835": "þa iwarð ich on vestme; wunder ane fæir.",
  "7836": "Þa ich wes an uore; fiftene ȝere.",
  "7837": "þa wunede ich on bure; on wunsele mine.",
  "7838": "maidene mid me; wunder ane uæire.",
  "7839": "þenne ich wæs on bedde iswaued; mid soft mine slepen.",
  "7840": "þen com biuoren; þa fæireste þing þat wes iboren.",
  "7841": "swulc hit weore a muchel cniht; al of golde idiht.",
  "7842": "Þis ich isæh on sweuene; alche niht on slepe.",
  "7843": "Þis þing glad me biuoren; and glitene[de] on golde.",
  "7844": "ofte hit me custe; ofte hit me clupte.",
  "7845": "ofte hit me to-bæh; & eode me swiðe neh.",
  "7846": "Þa ich an ænde me bisæh; selcuð me þuhte þas.",
  "7847": "mi mæte me wes læ[ð]; mine limes uncuðe.",
  "7848": "selcuð me þuhte; what hit beon mihte.",
  "7849": "Þa anȝæt ich on ænde; þat ich was mid childe.",
  "7850": "þa mi time com; þisne cnaue ich hæfuede.",
  "7851": "Nat ic on folde what his fader weoren.",
  "7852": "ne wha hine biȝate; inne weorlde-riche.",
  "7853": "no whaðer hit weore unwiht; þe on Godes halue idiht.",
  "7854": "La swa ich ibedde are; nat ich na-mare.",
  "7855": "to suggen þe of mine sune; hu he to worulde is icume.",
  "7856": "Þe nunne beh hire hæfde adun; & hire huȝe dihte.",
  "7857": "þe king hine bi-þohte; whæt he don mihte.",
  "7858": "& droh him to ræde; redȝiuen gode.",
  "7859": "& heo him radden; ræd mid þan bezste.",
  "7860": "þat he of-sende Magan; þat wes a selcuð mon.",
  "7861": "He wes a wis clærc; & cuðe of feole cræften.",
  "7862": "he cuðe wel ræden; he cuðe feor læden.",
  "7863": "he cuðe of þan crafte; þe wuneð i þan lufte.",
  "7864": "he cuðe tellen; of ælche leod-spelle.",
  "7865": "Magan com to hirede; þar þe king wunede.",
  "7866": "& þene king grætte; mid godfulle worde.",
  "7867": "Hail seo þu & sund; Vortigerne þe king.",
  "7868": "Ich æm icumen to þe; cuð me þine iwille.",
  "7869": "Þa andswærede þe king; & talde al þan clærke.",
  "7870": "hu þa nunne hafde i-sæid; & axede hine þer of ræd.",
  "7871": "ord fram þan ende; al he him talde.",
  "7872": "Þa sæide Magan; Ich con ful wel her-on.",
  "7873": "Þer wunieð in þan lufte; feole cunne wihte.",
  "7874": "þa þer scullen bilæfuen; þat Domes-dæi cume liðen.",
  "7875": "Summe heo beoð aðele; & summe heo uuel wurcheð.",
  "7876": "Þer-on is swiðe muchel cun; þa cumeð imong monnen.",
  "7877": "heo beoð ihaten ful iwis; incubii demones.",
  "7878": "Ne doð heo noht muchel scaðe; bute hokerieð þan folke.",
  "7879": "monine mon o[n] sweuene; ofte heo swencheð",
  "7880": "& monienne hende wimmon; þurh heore cræfte kenne((ð)) anan.",
  "7881": "& monies godes monnes child; heo bicharreð; þurh wigeling.",
  "7882": "& þus wes Marlin biȝeten; & iboren of his moder.",
  "7883": "& þus hit is al igan; quað þe clærc Magan.",
  "7884": "þa sæide Marling. to seolue þan kinge.",
  "7885": "King þine men me habbeoð inumen; & ich æm to þe icumen.",
  "7886": "& ich iwiten wulle; what beon þi wille.",
  "7887": "& for wulche þinge; ich æm ibroht to kinge.",
  "7888": "Þa spilede þe king; mid [c]wikere speche.",
  "7889": "Mærlin þu ært hider icumen; þu nært nanes monnes sune.",
  "7890": "Swiðe þe longeð; after laðe spelle.",
  "7891": "Iwhiten þu wult þa uore; nu þu hit scalt ihere.",
  "7892": "Ich habbe bigunnen a weorc; mid grund-liche stre[n]gðe.",
  "7893": "þe haueð mine gærsume; wel swiðe binume.",
  "7894": "fif þusend men; wurcheð þer-on.",
  "7895": "Ich habbe lim & stan; on leode nis betere nan.",
  "7896": "na in nare leode; weorcmen al swa gode.",
  "7897": "Al þat heo leggeoð a dæi; to soðe ich hit sugge mæi.",
  "7898": "ær dæi amarwen; al hit bið dune.",
  "7899": "ælc stan from oðer; iualled to þan grunde.",
  "7900": "Nu suggeð mine wise; and mine witie men.",
  "7901": "þat ȝif ich mine þi blod; ut of þire breoste;",
  "7902": "& minne wal wurche; & do to mine l((i))me.",
  "7903": "þenne mai he stonde; to þere worlde longe.",
  "7904": "Nu þu hit wost al; hu þe iwurðe scal.",
  "7905": "Þis ihærde Mærlin; & bælh on his mode.",
  "7906": "& þas word sæide; wrað þeh he weore.",
  "7907": "Nulle hit nauere God seolf; þe gumenene is lauerd.",
  "7908": "þat þi castel stonde; for mine heorte blode.",
  "7909": "ne nauere þi stan wal; stille ne ligge.",
  "7910": "For alle þine witien; beo swiðe swikele.",
  "7911": "i sæi[ð] læssinge; bi-foren þæ seolue.",
  "7912": "þat þu scalt afinde; a þisses dæies ferste.",
  "7913": "for þis sæde Ioram; þe is mi fulle ifa.",
  "7914": "þa tiðende me þuncheð game; ich wes iscæpen him to bone.",
  "7915": "Let cumen biuoren; Ioram þine witie.",
  "7916": "& alle his iuere; forð-rihtes here.",
  "7917": "þa þeos lesinge; talden þan kinge.",
  "7918": "& ȝif ich þe sugge; soðe mine worde.",
  "7919": "of þine walle; & whi ((he)) adun falleð.",
  "7920": "and mid soðe hit bitelle; þat heore talen [s]inde lese.",
  "7921": "ȝef me heore hæfden; ȝif ich þi wærc hæle.",
  "7922": "Þa andswarede þe king; mid quickere steuene.",
  "7923": "Swa me helpe min hond; þis forwærde ich þe halde.",
  "7924": "To þan kinge was ibroht; Ioram þe witie.",
  "7925": "& seofue of his iueren; alle heo weoren uæie;",
  "7926": "Marline gromede; & he grimliche spæc.",
  "7927": "Sæie me Ioram leod-swike; lað me on heorten.",
  "7928": "whi falleð þes wal; uolden to grunde.",
  "7929": "Sæie me w[hæ] hit vælleð; þat þe wal reoseð.",
  "7930": "What mai man uinden; at þere dic-grunde.",
  "7931": "Ioram wes stille; ne cuðe he noht tellen.",
  "7932": "Þa seide Merlin þas word; King hald me for-ward.",
  "7933": "Let deluen þas dich; seouen uoten deopere.",
  "7934": "Heo scullen uinden ænne stan; wunder ane ueire.",
  "7935": "he is ueir & brad; volke to bi-halden.",
  "7936": "Þa dich wes idoluen; seoue vet depre.",
  "7937": "þa uunden heo anan; þer-rihtes þene stan.",
  "7938": "Þa sæide Mærlin þas word; King hald me forward.",
  "7939": "Sæie me Ioram; monne me la[ð]est;",
  "7940": "& sæie þisse kinge. wulches cunnes þinges;",
  "7941": "vnder þissen stane. staðel habbeoð inumen.",
  "7942": "Ioram wes stille; ne cuðe he noht telle.",
  "7943": "Þa sæide Mærlin wunder; A water her is under.",
  "7944": "Doh a-wai þisne stan; þat water ȝe findeð a-nan.",
  "7945": "Heo duden a-wæi þene stan; at-foren þan kinge anon.",
  "7946": "þat water heo funden; þa sæide Merlin.",
  "7947": "Æxe me Ioram; þe is mi fulle ifa.",
  "7948": "umben ane stunde; suggen þe of þan grunde.",
  "7949": "what wuneð i þan watere; wintres & sum%meres.",
  "7950": "Þe king. axede Ioram; ah ne cuðe he nowiht þer-on.",
  "7951": "Þa ȝet sæide Mærlin þas word; King hald me foreward.",
  "7952": "Let alæten þis wæter; & wei weorpen.",
  "7953": "Þer wunieð i þan grunde; tweien draken stronge.",
  "7954": "Þe an is a norð half; þe oðer a suð half.",
  "7955": "þe o[ð]er is milc-whit; ælche deore unnilich.",
  "7956": "þe oðer ræd alse blod; wurmen alre baldest.",
  "7957": "Ælche middernihte; heo big[i]nneð to fihten.",
  "7958": "[and þurh hire fihte] feollen þine wurckes;",
  "7959": "þa eorðe gon to-rusien; & þi wal to-reosen.",
  "7960": "þurh swulche wundre; þi wal is afallen.",
  "7961": "þa iwrað i þissen flode; & noht for mine blode.",
  "7962": "Þis wæter wes al ilæde; þes kinges men weoren glæde.",
  "7963": "muchel wes þa blisse; biuoren þan leod-kinge.",
  "7964": "& sone þer-æfter; sari heo weoren.",
  "7965": "ær þe dæi come to ende; heo iherden tiðinde.",
  "7966": "Þa þa water wes al ilædden; & þe put wes ilær.",
  "7967": "þa comen ut þas tweien draken; & muchel dunen makeden.",
  "7968": "& fuhten grimliche; dun i þere dich.",
  "7969": "Ne isæh nauere na cniht; nan ladluker fiht.",
  "7970": "fluȝen of heore muðe; fures leomen.",
  "7971": "Þis isah þe leod-king; grimme heore lates.",
  "7972": "Þa wes he awundred; on þissere wurlde-riche.",
  "7973": "what weore þis tacninge; þa he isæh þer on grunde.",
  "7974": "& hu Mærlin hit wuste; þat nan oðer mon nuste.",
  "7975": "Ærest wes þe white buuen; & seoððen he wes bi-neoðen.",
  "7976": "& þe drake ræde; for-wundede hine to dæðe.",
  "7977": "and æiðer wende to his hole; ne isæh heom seoððe na mon iboren.",
  "7978": "Þus ferden þeos þing; þat isah Vortigerne þe king.",
  "7979": "and alle þe weoren mid him; luueden swiðe Mærlin.",
  "7980": "& þe king hatede Ioram; & his hæfued him binam.",
  "7981": "& his seouene iueren; þe mid him weoren þære.",
  "7982": "To telde eode þe king; & mid him lædde Mærlin.",
  "7983": "& seide him mid mucle luue; Mærling þu ært wil-cume.",
  "7984": "& ich þe ȝiuen wulle; al þat þu ȝirnest.",
  "7985": "of mine londe; of seoluere & of golde.",
  "7986": "He wende þurh Mærlin; þat lond al iwinnen.",
  "7987": "ah al oðer hit wende; ær comen þes daies ende.",
  "7988": "Þus fræinede þe king; his leofe freond Merlin.",
  "7989": "Sæie me nu Merlin; monnen me leofuest.",
  "7990": "what bitacnieð þa draken; þe þene dune makeden.",
  "7991": "þe stan & þat water; & þat wunde((r))liche fæht.",
  "7992": "Sæie me ȝif þi wil is; whæt bitacneð al þis.",
  "7993": "& seoððen þu most me ræden; hu ich scal me læden.",
  "7994": "& hu ich mai biwinne; kinedom minne.",
  "7995": "of Hengest mines wiues fader; þe swiðe me hæfð i-harmed.",
  "7996": "Þa andswarede Merlin; þane kinge þe spac wið him.",
  "7997": "King þu ært unwis; & vnwiter a ræde.",
  "7998": "Þu fræinest of þan draken; þe þene dune makeden.",
  "7999": "& whæt tacne[ð] heore fiht; & heore feond-liche gripen.",
  "8000": "Heo tacneð kinges; þa sunde to cumene.",
  "8001": "& heore fiht & heore uare; & heore uæi uolc.",
  "8002": "Ah ȝif þu weore swa wis mon; & swa witter a þoncke.",
  "8003": "þat þv fræinedest me; of feole þine sorȝen.",
  "8004": "of þire mucle kare; þa þe is to cumene.",
  "8005": "ich þe wolde suggen; of sorȝe þine.",
  "8006": "Þa quað Vortiger þe king; Leofue freond Merling.",
  "8007": "sæie me of þan þinge; þe me to cumen sonden.",
  "8008": "Bluðeliche quad Mærlin; baldere stefne.",
  "8009": "ich þe wulle suggen; ah æuere hit wule ((þe)) reouwen.",
  "8010": "King king bi-siȝ þe; Sorȝen þe bið ȝeueðe;",
  "8011": "of Costantines cunne; his bern þu aqualdest;",
  "8012": "Þu lettest slæn Costanz. þe wes king a þis lond;",
  "8013": "þu lettest þine Peohtes; hine ladliche biswiken.",
  "8014": "þer-uore þu ibidest; alre baluwene mæst.",
  "8015": "Seoððen þu tuȝen uuenon þe; uncuðe leoden.",
  "8016": "Saxes to londe; þer-uore þu wurðest to sconde.",
  "8017": "Nu beoð of Brutaine; beornes ariued.",
  "8018": "hit his Aurilien & Vther; nu þu ært þær-of war.",
  "8019": "Heo cumeð to-mærȝen fuliwis; i þis lond at Tottenæs.",
  "8020": "ich do þe wel to witene; mid seouen hundred scipene.",
  "8021": "& nu heo inne sæ; seilieð biliue.",
  "8022": "Þu hauest heom muchel uuel idon; and nu þu most þat lað on-fon.",
  "8023": "þu hauest a ba halue; bone þe þe þencheð.",
  "8024": "þine ifan þe biuoren; & þine ifeond bæften.",
  "8025": "Ah flih flih þinne wæi; & burh þine life.",
  "8026": "& fleo þider þe þu fleo; heo þe wulleð after teon.",
  "8027": "Ambrosie Aurilien; he hæue[ð] ærest þisne kinedo[m].",
  "8028": "ah he þurh atterne drench; dæð scal iþolien.",
  "8029": "& seoððen scal Vther Pendragon; habben þesne kinedom.",
  "8030": "ah þi cun hine scal; mid attere aquellen.",
  "8031": "ah ær he dæd þolie; he scæl dune makien.",
  "8032": "Vther scal habben ænne sune; of Cornwaille he scal cumen.",
  "8033": "þat beoð a wilde bar; iburst((l))ed mid stele.",
  "8034": "Þe bar scal for-bærnen; hæhȝe þa burhȝes.",
  "8035": "he scal alle þa swiken; swenien mid eiȝe.",
  "8036": "he scal al þi riche cun; mid witen aquellen.",
  "8037": "he bið swiðe oht mon; & aðele an þonke.",
  "8038": "heonenæ into Rome; rixleð þeos ilke.",
  "8039": "scal he alle his feond; fallen to grunde.",
  "8040": "Soð ich habbe þe isæid; ah nis þe na þe softre.",
  "8041": "ah flih mid þine verde; þine iuon þe cumeð to herede.",
  "8042": "Þa aswac worden; Merlin þe wise.",
  "8043": "& þe king lette blawen; þreottene bemen.",
  "8044": "& forð mid his ferde; feo[n]dliche swiðe.",
  "8045": "Nes þer uorð-rihtes; bute uirst of ane nihte.",
  "8046": "þat comen þa broðere; beien to-some.",
  "8047": "to sæ-stronde ful iwis; at Dertene-muðe i Totenas.",
  "8048": "Þis iherden Bruttes; & weoren bliðe ful iwis.",
  "8049": "Heo droȝen ut of þan wuden; & of þan wulderne.",
  "8050": "bi sixti & bi sixti; & bi seouen hundred.",
  "8051": "bi þrit[ti] & bi þritti; & bi feole þusend.",
  "8052": "Þa heo comen to-somne; ful sel hit heo þuhte.",
  "8053": "Þa broðeren to þissen ærde; brohten vnimete verde.",
  "8054": "& her comen heom bi-uoren; balde þas Bruttes.",
  "8055": "vnimete uolc; al hit wræ[h] þa wolde.",
  "8056": "þæ ær weoren ȝeond wudes; wunderliche to-dreued.",
  "8057": "þurh þene muchelne æie; and þurh þe muclen ærmðe.",
  "8058": "& þurh þene mucle hærm; þa Hengest heom wrohte.",
  "8059": "& hafde alle heore hæfd-((men)); mid cniuen amurðerd.",
  "8060": "mid sæxen to-snæ[ðd]e; snelle þe þeines.",
  "8061": "Bruttes heolden husting; mid heȝe wis-dome.",
  "8062": "heo nomen Aurilien; þene ældre bro[ð]er a-nan.",
  "8063": "inne hæȝe hustinge; and heouen hine to kinge.",
  "8064": "Þa weoren Bruttes; mid blisse auulled.",
  "8065": "bliðe an mode; þæ ær weoren murne.",
  "8066": "Comen þas tiðende; to Vortigerne þan kinge.",
  "8067": "þat Aurilien wes icoren; and to kinge iheouen.",
  "8068": "Þa wes Vortiger wa; & æft him wes wurse.",
  "8069": "Vortiger uerde; ver to ane castle.",
  "8070": "Genoire hæhte; hæh an ane munte.",
  "8071": "Cloard hæhte þe munt; and Hærgin hahte þat lond.",
  "8072": "on-væst Wæie; þe is a water hende.",
  "8073": "Vortigernes men nomen; al þat heo neh comen.",
  "8074": "heo nomen wepnen & mete; a moni are wise.",
  "8075": "to þan castle heo brohten; swa muchel swa heo rohten.",
  "8076": "þat heo inoh hafden; þeh hit lutel hulpe.",
  "8077": "Aurilien & Vther; weoren of Vortigerne war.",
  "8078": "whær he wes uppen Cloward; biclused in castlen.",
  "8079": "Heo letten blawen bemen; bonnien heore uerde.",
  "8080": "volc unimete; of moni ane londe.",
  "8081": "ferden to Genoire; þær læi Vortigerne.",
  "8082": "King. wes wið-uten; king wes wið-innen.",
  "8083": "cnihtes þer fuhten; mid feond-liche ræsen.",
  "8084": "æuerælc god mon; gurede hine seolfuen.",
  "8085": "Þa heo iseȝen; þat heo siȝen næfden.",
  "8086": "þa to wude wenden; wunder muche uerde.",
  "8087": "Heo uelden þæne wude adun; & droȝen to þan castle.",
  "8088": "& fulden al þæ dic; þe wes wunder ane deop.",
  "8089": "F[u]r heo in sende; on æuer-ælche ende.",
  "8090": "& cleopeden to Vortiger; Nu þu scalt þe warmen þer.",
  "8091": "for þu sloȝe Costanz; þe wes king of þis lond.",
  "8092": "& seoððe Costantin his sune; Nu is Aurilie icumen.",
  "8093": "& Vther his broðer; þa þe balu sendeð;",
  "8094": "Þe wind wæht þat fur; þat hit wunderliche. born.",
  "8095": "þe castel gon to bernen; bures þer s[w]ælden.",
  "8096": "feollen þa hellen floȝen to grunde.",
  "8097": "Ne mihten þer na cniht; aȝeines þe fure makien fiht.",
  "8098": "þat fur eode ouer-al; & barnde hus & barnde wal.",
  "8099": "& þe king Vortigerne; þer-inne he gon to berne.",
  "8100": "al hit for-swælde; þat þer-inne wunede.",
  "8101": "Þus ændede þer; mid muchele ærme Vortiger.",
  "8102": "Þa hafde al þat lond; Aurilie an his hond.",
  "8103": "Þer wes þe aðele eorl; Aldolf ihaten.",
  "8104": "he wes of Gloucestre; cnihten alre glæuest.",
  "8105": "þær Aurilie i þan ærde; makede hine stiwærd.",
  "8106": "Þa hæfde Aurilien; & Vther his bro[ð]er.",
  "8107": "heore ifan auelde; & weoren þer-fore þe bliðere.",
  "8108": "Þis iherden Hengest; cnihten alre strengest.",
  "8109": "þa wes he auæred; feond-liche swi[ð]e.",
  "8110": "He fusde his ferde; & flæh tou-ward Scotten.",
  "8111": "& Aurilie þe king; æfter him uerde an hiȝinge.",
  "8112": "& Hengest þuhte þat he walde; mid al his mon-uerde.",
  "8113": "ȝif me on-sohte him; fleon in-to Scotte.",
  "8114": "þat he mihte mid wiȝele; þanene at-winden.",
  "8115": "ȝif he ne mihte i þan londe; uor Aurilie at-sto[n]de.",
  "8116": "Aurilie ferde uorð; & droh his folc riht norð.",
  "8117": "mid alle his imihte; fulle seouen nihte.",
  "8118": "Bruttes weoren balde; & rehten ouer walde.",
  "8119": "þa hafde Aurilien; vnimete uerde.",
  "8120": "he funde west lond; leoden of-slæȝene.",
  "8121": "chiriches fur-barnde; Bruttes for-swæled.",
  "8122": "Þa sæide Aurilie þe king; Bruttene deorling.",
  "8123": "Ȝif ich mot ibiden; þat ich aȝæn ride.",
  "8124": "& hit wulle Drihte; þe scop þes daȝes lihte.",
  "8125": "þat ich mote mid isunde; biȝite mine ikunde.",
  "8126": "chirchen ich wulle arære; & God ich wulle hæren.",
  "8127": "ich wulle alche cnihte; ȝeuen his irihte.",
  "8128": "& auer-ælche beorne; þan ælden and þan ȝungen;",
  "8129": "ich wulle milden wurðen.",
  "8130": "ȝif Godd me wule ivnnæ; min æðel to biwinnen.",
  "8131": "To Hengeste comen tidende; of Aurilie þan kinge.",
  "8132": "Þa spac Hengest; cnihten alre swikelest.",
  "8133": "Hærcneð nu mi men; monscipe eou is ȝiueðe.",
  "8134": "her cumeð Aurilie; & Vther his broðer eke.",
  "8135": "heo bringeð swiðe muchel folc; ah alle heo beoð fæie.",
  "8136": "For vn-wis is þe king; swa beoð his cnihtes.",
  "8137": "& a cnaue is his broðer; þe an alse þe oðer.",
  "8138": "þer-fore maȝen Bruttes; beon muchele þe vnbaldur.",
  "8139": "þenne þat hæfd is unwræst; þe hælp is þæ wurse.",
  "8140": "& wel ȝe hit maȝen imunen; þat ich wulle mæinen.",
  "8141": "betere beoð ure fifti; þænne heore fif hundred.",
  "8142": "þat heo feole siðen; i-fonded habbeoð.",
  "8143": "seoððen heo an londe; fondeden leoden.",
  "8144": "For cuð hit is wide; of ure wiðer-deden.",
  "8145": "þat we beoð kempen; icud mid þan bezsten.",
  "8146": "We scullen aȝen heom stonden; & driuen heom of londen.",
  "8147": "and walden þas riche; after ure i-wille.",
  "8148": "Þus bælde Hængest; cnihten alre hændest.",
  "8149": "balde his ferde; þer heo wes an felde.",
  "8150": "ah oðer weies hi[t] was idiht; ær come seouen niht.",
  "8151": "Forð comen þa tiðinde; to Aurilie þan kinge.",
  "8152": "whær Hengest wunede; buuen are munede.",
  "8153": "Aurilien hafde to iueren; þritti þusend rideren;",
  "8154": "bal[d]ere Brutten; þe heore beot makeden.",
  "8155": "& æc he hafde Walisce; wunder ane monie.",
  "8156": "Þa lette he his cnihtes; dæies & nihtes.",
  "8157": "æuere beon iwepned; alse heo to wiȝe scolden.",
  "8158": "for auere he care hafde; of heðene uolke.",
  "8159": "Þa iherde Hengest; þat Aurilien wes on-uast.",
  "8160": "nom he his ferde; & fusde him to-ȝaines.",
  "8161": "Þa wes Aurilie wær; þat Hengest wolde cumen þær.",
  "8162": "he uærde in ane velde; wel i-wepned under scelde.",
  "8163": "nom he fo((rð))-rihtes; ten þusend. cnihtes.",
  "8164": "þa weoren bezst iboren; & of his ferde coren.",
  "8165": "& setten heom a þan felde; a-uoten under scelde.",
  "8166": "Ten þusend Walisce; he to wude sende.",
  "8167": "ten þusend Scottes; he sende bi-halues.",
  "8168": "þe hæðene to imete; bi stiȝen & bi straten.",
  "8169": "him-seolf he nom his eorles; & his aðele kempes.",
  "8170": "& his holdeste men; þa he hæfde an londe.",
  "8171": "& makede his sceld-trume; swulc hit weoren an hær wude.",
  "8172": "Fif þusend þer riden; þa sculden al þis folc biwiten.",
  "8173": "Þa cleope((de)) Aldolf; eorl of Gloucestre.",
  "8174": "Ȝif hit me on Drihte; þe alle domes waldeð.",
  "8175": "þat ich mote ibide; þat Hængest cume riden.",
  "8176": "þa is a þissen londe; swa longe atstonde.",
  "8177": "& biswac mine leofe freondes; mid longe his sæxes.",
  "8178": "bisiden Amberesburi; mid ærmliche witen.",
  "8179": "Ah ȝif ich mihte of þan eorlen; þat aðel me bi-winnen.",
  "8180": "þenne mihte ich suggen; soð quides mine.",
  "8181": "þat me hafde Godd seolf; godes iunnen.",
  "8182": "ȝif ich mine i-fan; fallen to grunde. anan.",
  "8183": "& wræken mi deore cun; þat heo habbeoð ilæid adun.",
  "8184": "Vn-neæðe wes þis spel; isæid to þan ende.",
  "8185": "þa iseȝen heo Hængest; halden ouer dune.",
  "8186": "Mid vnimete ferden; feond-liche heo fusden.",
  "8187": "to-somne heo comen; & feond-liche heo sloȝen;",
  "8188": "þer þa ræȝe men; to-gæderen heom ræsden.",
  "8189": "helmes gunnen gullen; cnihtes þer feollen.",
  "8190": "stel eode wið þan ban; balu þer wes riue.",
  "8191": "urnen inne strete; stremes of blode.",
  "8192": "faȝeden þa feldes; & þat gras falewede.",
  "8193": "Þa iseh Hængest; þat his help trukede.",
  "8194": "þa hald he fram fæhte; & bi-halues flæh.",
  "8195": "& his folc after; fusde bi-liue.",
  "8196": "Þa Cristine; liðen after; & heom on læiden.",
  "8197": "& cleopeden Crist Godes sone; beon heom a fultume.",
  "8198": "& þe heðene leoden; æc lude cleopeden.",
  "8199": "Ure godd Teruagant; whi trukest þu us an hond.",
  "8200": "Þa Hengest isæh; þa hæðene ibuȝene;",
  "8201": "& þa Cristine men; cumen heom an-ufene.",
  "8202": "þa fleh Henges þurh & þurh; þat he com to Kunigges-burh.",
  "8203": "i þare burh he wende; burh to brukene.",
  "8204": "& þe king Aurilien; after wende anan.",
  "8205": "& clep((e))de to his leoden; ludere stæuene.",
  "8206": "Ærneð æuere vorð & vorð; Hengest is ifaren norð.",
  "8207": "& heo him after buȝen; þat heo to burhȝe comen.",
  "8208": "Þa isæh Hengest & his sune; al þa uerde heom after cumen.",
  "8209": "þa sæide Hengest; cnihten alre wraðest.",
  "8210": "Nulle ich na mare fleon; ah nu ich wulle fihten.",
  "8211": "& mi sune Octa; & his wed-broðer Ebissa.",
  "8212": "& al mi mon-uerde; sturieð eouwer wepnen.",
  "8213": "& fare we heom to-ȝænes; & makien feond-slæhtes.",
  "8214": "& ȝif we hom ne falleð; þænne beon we fæie.",
  "8215": "ilæid on felde; & freonde bidælde.",
  "8216": "Hengest bah a þene wald; & bilæfde al his teld.",
  "8217": "& makede his sceld-trume; al of his hæðene gumen.",
  "8218": "Þa com Aurilie þe king; & moni þusend mid him.",
  "8219": "and bigunnen þer oðer fæht; þe wes feond-liche stærc.",
  "8220": "þer wes moni græt dunt; idæld i þan compe.",
  "8221": "þer weoren þa Cristine; wel neh ouer-cumene.",
  "8222": "Þa comen þer uaren; fif þusend rideren.",
  "8223": "þa Aurilie hafde; an horse to fihten.",
  "8224": "heo smiten a þan hæðene; þat heo adun helden.",
  "8225": "þer wes feht swiðe stor; eornest ful sturne.",
  "8226": "I þan fæhte com þe eorl; Aldolf of Glouce[t]re.",
  "8227": "& ifunde Hengest; cnihten for-cuððest.",
  "8228": "whar he feond-liche faht; & þa Cristine feolde.",
  "8229": "Aldolf his gode sweord adroh; & uppen Hengest sloh.",
  "8230": "& Hengest warp þene sceld biuoren; & ælles weoren his lif forloren.",
  "8231": "& Aldolf smat i þene sceld; þat he atwa to-scænde.",
  "8232": "& Hengest him leop to; swulc hit a liun weore.",
  "8233": "& smat an Aldolfes helm; þat he atwa to-feol.",
  "8234": "Þa heowen heo mid sweorde; þa swipen weoren grimme.",
  "8235": "fur flæh of stele; ofte & wel ilome.",
  "8236": "Vnder are stunde; þa leop Aldolf to [grunde].",
  "8237": "& isæh him Gorlois; þat wæs a kene gume ful iwis.",
  "8238": "of Cornwale he wes eorl; he wes widene cuð.",
  "8239": "Þa wes þæ beorn Aldolf; muchele þe balder.",
  "8240": "& hæf hæhȝe his sweord; & lette hit adun swippen.",
  "8241": "& smat Hengest a þan hond; þat he forlette his brond.",
  "8242": "[an] hiȝinge hine igrap; mid grimme his læchen.",
  "8243": "bi þere burne hode; þa wes an his hafde.",
  "8244": "& mid muchelere strengðe; hine adun swipte.",
  "8245": "and seoððe he hine up bræid; swulc he hine to-breken wolde.",
  "8246": "& mid ærmen hine bisprædde; & forð hine lædde.",
  "8247": "Nu wes Hengest inumen; þurh Aldolf þene æhte gume.",
  "8248": "Þæ cleope[de] Aldolf; þene eorl of Gloucestre;",
  "8249": "Hengest n[i]s þe noht swa murie; swa þe wes bi Ambresburie.",
  "8250": "þer þu þa sæxes droȝen; and Bruttes of-sloȝen.",
  "8251": "mid muchele swike-dome; þu mi cun sloȝe.",
  "8252": "Nu þu scalt læn leosen; & losie þine freonden.",
  "8253": "mid reoliche witen; an worlde for-wurðen.",
  "8254": "Hengest eode stille; ne isæh he help nenne.",
  "8255": "Aldolf hine ladde; to his leod-kinge.",
  "8256": "& grætte þene leod-king; mid leofliche worden.",
  "8257": "Hail seo þu Aurilien; aðeles cunnes.",
  "8258": "her ich bringe þe biuoren; þe wes þines cunnes bone.",
  "8259": "Hengest þene heðene; þe hærm us hafueð iuræ[mm]ed.",
  "8260": "Godd hit me iuðe; þat ich hine igripen habben.",
  "8261": "Nu ich hine ȝiue þe; uor monne leofuest ært þu me.",
  "8262": "& [l]et þine hired-childeren; pleien mid þissen hunde.",
  "8263": "scotien mid heore flan; & his cun scenden anan.",
  "8264": "Þa andswarede þe king; quicliche steuene;",
  "8265": "Edi seo þu Aldolf. eorlene aðelest.",
  "8266": "þu ært me leof al swa mi lif; leoden þu scalt beon alder.",
  "8267": "Þer me nom Hengest; and þer me bond Hengest.",
  "8268": "þer wes þa Hengest; cnihten alre ȝeomerest.",
  "8269": "Þis feht wes ouer-cumen; & þa hæðene fluȝen.",
  "8270": "Þa iseh Octa; þat his fader wes ful wa.",
  "8271": "& Ebissa his wed-broðer; buȝen heom to-gadere.",
  "8272": "& fluȝen in-to Eouuerwic; mid ærmðen inoȝe.",
  "8273": "& greiðeden walles; to-halden þa halles.",
  "8274": "Summe þa hæðene; to þan wude iwenden.",
  "8275": "þær þat ganninde folc; læiden heom to grunde.",
  "8276": "Þa wes Aurilian þe king; iquemed wel þurh alle þing.",
  "8277": "he wende in-to Cuninges-burh; mid his driht-folke.",
  "8278": "& þankede Drihten; swulchere mihten.",
  "8279": "Þreo dæies & þreo niht; þe king wunede þar-riht.",
  "8280": "to lechinien þa wunden; of leofenen his cnihten.",
  "8281": "& baðien on burȝe; heore wærie ban.",
  "8282": "Þa þe þridde dæi com; & þat folc hafde imaked non.",
  "8283": "þa lette þe king blawen; & beonnede his eorles.",
  "8284": "þa heo comen to hustinge; to Aurilie þan kinge.",
  "8285": "Þa heo to-gadere comen; þe king heom axede sone.",
  "8286": "whæt heo him radde; þat his richemen weoren.",
  "8287": "a wulchere witen; Hengest scolde for-wurðen.",
  "8288": "& hu he mihte bezst wreoken; his leofueste freondes.",
  "8289": "þe an-fest Amberes-buri; leien bi-buride.",
  "8290": "Þa stod up Ældadus; & wið þene king he spac þus.",
  "8291": "to-wardes Gode he was god; he wes an hali biscop.",
  "8292": "Aldolf eorles broðer; nefde he nenne oðer.",
  "8293": "Lauerd king lust nu me; what ic wullen tellen þe.",
  "8294": "Ich wulle makien þene dom; hu he scal beon fordon.",
  "8295": "for he is on leode; monnen us laðest.",
  "8296": "& haue[ð] ure kun of-slæȝen; & idon of lif-dæȝen.",
  "8297": "and he is an hæðene hund; helle he scal isechen.",
  "8298": "þer he scal sinke; for his swike-dome.",
  "8299": "Lauerd king hærcne me; wat ich þe wulle tællen.",
  "8300": "A king wes in Ierusalem; Saul wes ihaten.",
  "8301": "þe wes in hæðenesse; king of muchele mæhte.",
  "8302": "Agag wes ihaten; Ierusalem he hatede.",
  "8303": "he wes king of þe Amalæh; þe Wurse him wes ful nieh.",
  "8304": "auere he hatede Ierusalem; mid hærmen þan mesten.",
  "8305": "nolde he neouere heom ȝiuen grið; ah auere he heom stod wið.",
  "8306": "he heom barnde he heom sloh; he dude heom so((r))ȝen inoh.",
  "8307": "Hit ilomp in ane time; þat þe sunne gon to scine.",
  "8308": "þa sat Agag þe king; inne his hæh sættele.",
  "8309": "meinde his fæie blod; & muneȝede hine to fusen.",
  "8310": "He cleopede his cnihtes; anan uorð-rihtes.",
  "8311": "Swiðe to eouwer steden; & forð we scullen riden.",
  "8312": "we sculleð bærnen & slæn; al ibuten Ierusalem.",
  "8313": "Forð wende þe king; & muche ferde mid him.",
  "8314": "þat lond heo gunne þurh-ærnen; & þa tunes fur-bernen.",
  "8315": "Þat iseȝen þa men; þe wuneden inne Ierusalem.",
  "8316": "& heo heom to-ȝeines; cnihtes & sweines.",
  "8317": "& fuhten wið þene king; & mid fæhte hine ouer-comen.",
  "8318": "& al his folc sloȝen; & Agag heo king nomen.",
  "8319": "& swa heo mid him comen; to Saul þan kinge.",
  "8320": "Þa wes Saul þe king; bliðe þurh alle þing.",
  "8321": "þe king axeden ræd; at his riche a-nan.",
  "8322": "whæðer he mihte him bet don; oðer slæn oðer an-hon.",
  "8323": "Þa leop up Samuel; a witiȝe of Israel.",
  "8324": "he wes swiðe hali mon; hæh touward Drihten.",
  "8325": "nuste na mon i þan dæȝen; swa heh mon an Godes laȝen.",
  "8326": "Samuel nom Agag þene king; & lædde hine a þan cheping.",
  "8327": "& lette hine swiðe sterke; to ane stake binde.",
  "8328": "& nom mid his riht hond; ænne dure-wurðe brond.",
  "8329": "& þus cleopede him on; Samuel þe gode mon.",
  "8330": "Þu hattes Agag þe king; nu þu ært an ærming.",
  "8331": "nu þu scalt fon þat læn; þat þu for-ferdest Ierusalem.",
  "8332": "þat þu hauest þas hæȝe burh; swa swiðe for-worht.",
  "8333": "& monienne godne mon islæȝen; & idon of lif-dæȝen.",
  "8334": "swa ich ibide are; ne scalt þu nauer-mare.",
  "8335": "Samuel þat sweord an-hof; & hærdeliche adun sloh.",
  "8336": "& al to-swadde þene king; in Ierusalemus chepping.",
  "8337": "& þa stucchen tarueden; wide ȝeond þa straten.",
  "8338": "þus tok Samuel on; and swa þu aȝest Hengest don.",
  "8339": "Þis iherde Aldolf; þe eorl of Glocetere.",
  "8340": "touward Hengest he leop; swulc hit a liun weore.",
  "8341": "and i-grap hine bi þan toppe; & hine æfter him halede.",
  "8342": "& ladde hine þurh & þurh; & þurh-ut Cuninges-burh.",
  "8343": "& wið-uten þere burhȝe; he hine lette binden.",
  "8344": "Aldolf his swored adroh; & Hengestes hafd of-sloh.",
  "8345": "& þe king hine nom forð-rihtes; for he wes swa oht cniht.",
  "8346": "& læide hine in eorðe; after heðene laȝen.",
  "8347": "& bad for þere sæule; þat ((hire)) neuere sæl neore.",
  "8348": "& nu Aurilie þe king; lette beode husting.",
  "8349": "& lætte blawen bemen; & bonnien his ferde.",
  "8350": "folc þer wes sellic; & ferden riht to Euerwic.",
  "8351": "& biclusden þer wið-innen; Octa mid his monnen.",
  "8352": "þe king lette deluen ænne dich; al abuten Eouerwic.",
  "8353": "þat ne mihte þer na man; neoðer ute no i[n] gan.",
  "8354": "Þæt isæh Octa; þer-fore him wes wa.",
  "8355": "& his hæðene folc; þe he hafde an burȝe.",
  "8356": "heo nomen heom to ræde; what heo don mæhten.",
  "8357": "& þus spac Octa; wið his iuere Ebissa.",
  "8358": "No[u] ich habben me biþoht; wh[a]t ich don wulle.",
  "8359": "Ich and mine cnihtes; scullen forð-rihtes.",
  "8360": "in ure bare brechen; gan ut of burȝen.",
  "8361": "ræmen a mine swore; ænne rake-teȝe.",
  "8362": "& cumen to þan kinge; his mildce biddinde.",
  "8363": "Ælles we beoð alle dæde; buten we fulien þissen ræde.",
  "8364": "Alle heo duden swa; swa heom radde Octa.",
  "8365": "duden of claðes; kare-fulle cnihtes.",
  "8366": "& eoden ut of burhȝe; blaðe þeines.",
  "8367": "tweiene & tweiene; twenti hundred.",
  "8368": "þis bi-heold Aurilien; aðelest kingen.",
  "8369": "seolcuð him þuhte; of þan nakede cnihten.",
  "8370": "To-somne comen þa ferde; þat læi ȝeond þan ærde.",
  "8371": "i-seȝen Octa cumen; þat wes Hengest sune.",
  "8372": "He bar an his honde; ænne rake-teȝe. longe.",
  "8373": "he com to þan kinge; & bi-uoren his hære-dringe.",
  "8374": "he feol uppen uolde; þas kinges fæt isohte.",
  "8375": "& þas word seide þa; Hengestes sune Octa.",
  "8376": "Imilze mi lauerd king; þurh þene milde Godd.",
  "8377": "for luue of God al-mihten; haue milce of mine cnihten.",
  "8378": "for alle ure heðene-scipe; hæne is iwurðen.",
  "8379": "laȝen & ure leoden; for laðe we beoð Drihten.",
  "8380": "for us is itruked an hond; Appollin & Teruagant.",
  "8381": "Woden & Mercurius; Iubiter & Saturnus.",
  "8382": "Venus & Didon; Frea & Mamilon.",
  "8383": "& alle ure laue; nu us sunde laðe.",
  "8384": "ah we wulleð ileuen; in leofen þine Drihten.",
  "8385": "for al hit trukeð us an hond; þat we to temden.",
  "8386": "We ȝeorne[ð] þine are; nu and auere-mare.",
  "8387": "ȝif þu me wult grið[i]en; and þu me wult fr[i]ðien.",
  "8388": "we þe wulleð to teon; & þine holde men beon.",
  "8389": "luuien þine leoden; & þine laȝen halden.",
  "8390": "Ȝif þu þet [n]ulle; do þine iwille.",
  "8391": "whaðer-swa þu wult don; þa us slan þa us an-hon.",
  "8392": "& þe king wes mild-heorte; & heold hine stille.",
  "8393": "he bi-heold a riht hond; he bi-heold a lift hond.",
  "8394": "wulc of wiisen; ærest spæken wolden.",
  "8395": "Alle heo weoren stille; & swiȝeden mid stæuen",
  "8396": "nes þer nan swa hæh mon; þat durste word sciren.",
  "8397": "& æuere læie Octa; æt þes kinges foten swa.",
  "8398": "alle his cnihtes; leien him biæften.",
  "8399": "Þa spac Aldadus; þe gode biscop & seide þus.",
  "8400": "Æuere hit wæs; & a hit bið; & ȝet hit us bi-houeð.",
  "8401": "þene we milze ȝeorneð; þat we milze habben.",
  "8402": "wurðe he is milze; þe wurðe-liche heo biddeð.",
  "8403": "& þu seolf læuerd king; leoden þu ært ælder.",
  "8404": "i-milze þu Octa; & his iueren al-swa.",
  "8405": "ȝif heo wulleð Cristindom; mid gode lefuen vnder-fon.",
  "8406": "for ȝet hit mai ilimpen; i summere leoden.",
  "8407": "þat heo maȝen Drihten; duȝeðliche hærien.",
  "8408": "Nu stont al þis kine-lond; a þire aȝere hond.",
  "8409": "Bitec heom enne stude; þer he bið iqueme.",
  "8410": "& nim of heom ȝisles; swulche þu wult ȝirnen.",
  "8411": "& let heom wel halden; in irene benden.",
  "8412": "finden þan ȝislen mete & clað; finden al þat heom bið leof.",
  "8413": "& þenne miht þu wel halden; þis mon-cun i þine londe.",
  "8414": "& let heom tilien þat lond; & libben bi heore tilæhðe.",
  "8415": "Ȝif hit seoððen ilimppeð; sone þer-after.",
  "8416": "þat heo trukieð an hond; treo((u))ðen to halden.",
  "8417": "& wakieð mid wærke; & þe wiðer haldeð.",
  "8418": "nu ich þe demen þene dom; whæt þu miht seoððen don.",
  "8419": "Let riden heom to; ræh-liche swiðe.",
  "8420": "& let heom alle for-don; spillen & æc an-hon.",
  "8421": "Þis ich þe deme; Drihten hit ihere.",
  "8422": "Þa andswarede þe king; quickere stefne.",
  "8423": "Al swa ich wulle don; swa þu hauest idemed.",
  "8424": "Þus spac þe kin((g))þa; Aris up Octa.",
  "8425": "þu scalt swiðe wel don; vnder-uoh Cristindom.",
  "8426": "Þer wes iuulȝed Octa; & his iueren al-swa.",
  "8427": "and alle his cnihtes; i þan stude uorð-rihtes.",
  "8428": "Heo nomen heore ȝisles; & ȝeuen þan kinge.",
  "8429": "þreo & fifti children; heo bitæhten þan kinge.",
  "8430": "& þe king heom sende; bi-siden Scotlonde.",
  "8431": "aðes heo sworen; swiken þat heo nalden.",
  "8432": "Þe king bi-tahte [heom an] hond; sixti hidene lond",
  "8433": "þer-on heo wuneden; wel feole wintren.",
  "8434": "Þe kin((g)) wes inne Eouerwic; aðele him þuhte.",
  "8435": "he nom his sonden; & sende ȝeond his londe.",
  "8436": "hæhte his biscopes; his boc-ilærede men.",
  "8437": "eorles & þeines; cumen him to-ȝeines.",
  "8438": "to Aurilie þan kinge; to muchele hustinge.",
  "8439": "Hit i-wærð sone; þat heo gadere comen.",
  "8440": "Þe king his folc grætte; mid fæire his worden;",
  "8441": "he wilcumede eorles; he wilcumede beornes.",
  "8442": "& þa biscopes & þa boc-ilærede men.",
  "8443": "Ich eou wulle suggen; mid soðe worden.",
  "8444": "whi ich eou æfter sende; & for wulche þingen.",
  "8445": "Her ich aȝeuen ælche cnihten; is cunden & his rihten.",
  "8446": "& æuerælche eorle; & æuerælche beorne.",
  "8447": "þat he mæi biwinnen; bruken hit mid wunnen.",
  "8448": "& ælche monnen bi his life; ich hate grið luuien.",
  "8449": "Ich hæten eou wurchen; & bulden þa chirchen.",
  "8450": "bellen leten ringen; Godes lof singen.",
  "8451": "heren mid ure mihten; leofe ure Drihten.",
  "8452": "ælche mon bi his mæhte; halden sibbe & sæhten.",
  "8453": "læten tilien þat lond; nu hit is al a mire hond.",
  "8454": "Þa þ[i]s dom wes isæid; alle heo leofden þisne ræd.",
  "8455": "Þe king heom ȝef leoue; þenne to liðe.",
  "8456": "ælc uærde heomward; swa heom bezst þuhte.",
  "8457": "Seouen niht fulle; þe king læi þer stille.",
  "8458": "& seoððen he gon liðe; in-to Lundenne.",
  "8459": "to gladien þat burh-folc; þat ofte weoren bisie.",
  "8460": "He letten stronge walles; he lette bulden halles.",
  "8461": "& rihte al þa workes; þe ær weore to-b((r))okene.",
  "8462": "& aȝef heom alle þa laȝen; þe stoden bi heore ælderne dæȝen.",
  "8463": "he makede þer reuen; þan uolke to reden.",
  "8464": "& þenenen he gon wenden; riht to Winchæstre.",
  "8465": "þer he lette wurc%chen; [halles & chirchen]",
  "8466": "þer him þuhte swiðe muri; seoððen he uerde to Ambres-buri.",
  "8467": "to þan leerstowe; of leofuen his freonden.",
  "8468": "þa Hengest mid cniuen; þer aquald hæfuede.",
  "8469": "He lette axien anan; men þat cuðen hæuwen stan.",
  "8470": "& æc gode wurhten; þe mid æxe cuðe wurchen.",
  "8471": "he þohte wurche þer a werc; wunder ane ueire.",
  "8472": "þat a sculde ilasten; þa while men l[i]ueden.",
  "8473": "Þa wes inne Kaerlium; a biscop þe hahte Tremoriun.",
  "8474": "he wes swiðe wis mon; inne weorld-richen.",
  "8475": "mid þan kinge he wes; ouenan þæ walde.",
  "8476": "& þus Tremorien Godes dring; spæc þer wið þene king.",
  "8477": "Lust nu me Aurilien; what ich þe wulle cuðen.",
  "8478": "& ich þe wullen suggen; sælest alre ræden.",
  "8479": "ȝif þu hine wult luuien; æft he þe likeð.",
  "8480": "We habbeoð ænne witeȝe; Mærlin is ihaten.",
  "8481": "Ȝif æi mon hine mihte ifinden. uppe þissere wælden.",
  "8482": "& to þe ibringen; þurh æies cunnes þinge.",
  "8483": "& þu his iwille; driȝen woldest;",
  "8484": "he þe wolde runen. selest ræden.",
  "8485": "hu þu mihtest; þis weorc; makien strong & sterk.",
  "8486": "þet a mihte ilæsten; þa while men leoueden.",
  "8487": "Þa andswarede þe king; þas wordes him weoren iqueme.",
  "8488": "Leoue freond Tremoriun; al þis ich wulle don.",
  "8489": "Þe king sende his sonde; ȝeond al his kine-londe.",
  "8490": "and bad æuerælcne mon; axien after Mærlin.",
  "8491": "& ȝif me hine mihten ifinden; bringen hine to þan kinge.",
  "8492": "he him wolde ȝifuen lond; boðe seoluer & gold.",
  "8493": "& a weorl-richen; driȝen his iwille.",
  "8494": "Þa sonden gunnen riden; widen & siden.",
  "8495": "summe heo uerden riht norð; & summe heo uerden suð forð.",
  "8496": "summe heo uerden riht æst; & summe heo uerden riht west.",
  "8497": "summe heo uerden a-nan; þat heo comen to Alæban.",
  "8498": "þat is a wælle; inne Wælsce londe.",
  "8499": "Þe walle he lufode; & ofte hine þer-inne. baðede.",
  "8500": "þa cnihtes hine funde; þer he sat bi þan stronden.",
  "8501": "Sone swa hine i[m]etten; fæire heo hine igrætten.",
  "8502": "& þus him to forð-rihtes; sæiden þa tweien cnihtes.",
  "8503": "Hail seo þu Mærlin; monnene wisest.",
  "8504": "Bi us þe gon græten; þat is a god-ful king.",
  "8505": "Aurilian ihaten; að[el]est alre kingen.",
  "8506": "stont al þis muchele lond; in Aurilies kinges hond.",
  "8507": "faire he þe bisecheð; þat þu him to buȝe.",
  "8508": "& he þe wule ȝiue lond; boðe seluer & gold.",
  "8509": "ȝif þu an riche; ræde wulle þan kinge.",
  "8510": "Mærlin andswerede þa; þæt cnihten wes ful wa.",
  "8511": "Ne recche ich noht his londes; his seoluer no his goldes.",
  "8512": "no his claðes no his hors; miseolf ich habbe inowe.",
  "8513": "Þa sat he stille; longe ane stunde.",
  "8514": "þas cnihtes weoren afæred; þat he f((l))eon wolde.",
  "8515": "Þa hit alles up brac; hit wes god þat he spæc.",
  "8516": "Ȝif beoð tweiene cnihtes; icumen her-rihtes;",
  "8517": "ȝurstendæi ær none; ich wuste þat ȝe comen;",
  "8518": "& ȝif ich swa walde; ne mihte ȝe me finden.",
  "8519": "Ȝe bringeð me gretinge; from Aurilie þan kinge.",
  "8520": "Ich cneou his cnihtes; ær he come to londe.",
  "8521": "& ich icneou þene oðer; Vther his broðer.",
  "8522": "ic icneou beien; ær heo iboren weoren.",
  "8523": "þæh ich nauer nouþer; mid eȝen ne iseȝe.",
  "8524": "Ah walawa walawa; þat hit is idiht swa.",
  "8525": "þat þe leodene king; leng ne mot l[i]uien.",
  "8526": "Ah nu ich wulle fusen; & beon eouwer ifere.",
  "8527": "to þan kinge ich faren wulle; & driȝen his iwille.",
  "8528": "Forð ferde Mærlin; & þa cnihtes wið him.",
  "8529": "swa longe þat heo comen; to þan leod-kinge.",
  "8530": "Komen to þan kinge; wil-tidende.",
  "8531": "næuer ær an his liue; nes þe king swa bliðe.",
  "8532": "for næuere nanes monnes cume; þe him to come.",
  "8533": "Þe king to his stede; & ut him gon ride.",
  "8534": "& alle his cnihtes mid him; to wulcumen Mærlin.",
  "8535": "Þe king hine imette; & fære hine igratte.",
  "8536": "he hine iclupte; he hine custe.",
  "8537": "he hine cuð-læhte;",
  "8538": "Muchel wes þe murhȝe; i þan mon-uerede;",
  "8539": "al for Marlines cume. þe nes nanes monnes sune;",
  "8540": "Wale þat an worlde; næs nan witie.",
  "8541": "þat auere wuste here; whes sune he weore.",
  "8542": "buten Drihten ane; þe wlæt al clane.",
  "8543": "þe king læ[d]de to bure; Mærlin þe wes deore.",
  "8544": "he hine fræinien gon; mid fæire his worden anan;",
  "8545": "þat he dude him to vnder-stonde; of þan weorldes ȝeongen.",
  "8546": "& of al þan ȝeren; þat to cumen weoren.",
  "8547": "for hit weoren him swiðe iwil; þat he þerof wuste.",
  "8548": "Mærlin andswerede þa; & to þan kinge seide swa.",
  "8549": "O Aurilie þe king; þu fræinest me a sellic þing.",
  "8550": "loke þat þu na mare; swulc þing ne iscire;",
  "8551": "For mi gæst is bæl iwis; þa a mire breoste is.",
  "8552": "and ȝef ich a-mong monnen; ȝelp wolde makien.",
  "8553": "mid glad-scipe mid gomene; mid god-fulle worden.",
  "8554": "mi gast hine iwarðeð; & wirð stille.",
  "8555": "& binimeð me min wit; & mine wise word for-dut.",
  "8556": "þenne weore ich dumbe; of æuer-ælche dome.",
  "8557": "Ah bilef swulche þinges; quæd Mærlin to þan kingen.",
  "8558": "for whan-swa cumeð neode; to auer-æi þeode.",
  "8559": "& mon me mid milde-scipe; wulle me bisechen.",
  "8560": "& ich mid mine iwille; mote wunien stille.",
  "8561": "þenne mæi ich suggen; hu hit seoððen scal iwurðen.",
  "8562": "Ah ic((h þe)) wulle ræden; of nexte þire neoden.",
  "8563": "& sugen þe her-riht; what þu hauest an heorten.",
  "8564": "A ueld is bi Amberes-buri; þe is brad & swiðe muri.",
  "8565": "þer wes mid cniuen; þi cun idon of liuen.",
  "8566": "þer wes moni bald Brut; biswiken to þan deðe.",
  "8567": "& þenchest þene stude; mid wurðcipe igraten.",
  "8568": "mid sælcuðe wærcken; wurðien þa dæde.",
  "8569": "þat þer scal stonden; to þere worlde longe.",
  "8570": "Ah nauest þu neuere nenne mon; þe cunne awiht þe[r]-on.",
  "8571": "þe cunne wærc makien; þe nauere nulle trukien.",
  "8572": "Ah ic þe wulle ræden; to swulchere neode.",
  "8573": "for ich what a wærc; mid wundere bi-stonde.",
  "8574": "for þat weorc stondeð; inne Irlonde.",
  "8575": "Hit is a swiðe sellic þing;",
  "8576": "þat woerc is of stane; swulc ne beoð oðer nane.",
  "8577": "swa wid swa is weorlde-riche; nis nan weorc his iliche.",
  "8578": "þa stanes beo[ð] muchele; & mahten heo habbeoð.",
  "8579": "þa men þe beoð un-hal; heo fareð to þan stane.",
  "8580": "& heo wasceð þene stan; & þer-mide baðieð heore ban.",
  "8581": "umbe lutle stu[n]de; heo wurðeð al isunde.",
  "8582": "Ah þe stanes beoð muchele; & uni[m]ete græte.",
  "8583": "for nis nauere na mon iboren; i nauere nare burhȝe.",
  "8584": "þe mihte mid strengðe; þa stanes þenne bringe.",
  "8585": "Þa andswarede þe king; Mærlin þu sæist sællic þing.",
  "8586": "þe nauere nan iboren mon; ne maie heom bring%gen þenne.",
  "8587": "no mid nare strengðe; of þan stude lade.",
  "8588": "hu mihte ich heom þenne; heom bringen þeonne.",
  "8589": "Þa andswarede Mærlin; þan kinge þat spac wið him.",
  "8590": "Ȝuse ȝuse lauerd king; hit wes ȝare iqueðen.",
  "8591": "þat betere is liste; þene ufel strenðe.",
  "8592": "for mid liste me mai ihalden; þat strengðe ne mai iwalden.",
  "8593": "Ah somne þine uerde; & far to þan ærde.",
  "8594": "& þu mid þe lede; gode monne uerde.",
  "8595": "& ich wulle mid þe; þi monscipe bið þe mære.",
  "8596": "Ær þu aȝæn wende; þine iwille þu scalt habben.",
  "8597": "& þat weorc þu scalt bringen; mid þe to þissen londe.",
  "8598": "& swa þu hit scalt leden; to þere lich-raste.",
  "8599": "& wurðien þene stude; þer þine wines liggeð.",
  "8600": "& þu seolf scalt þer-in; þine ban resten.",
  "8601": "þenne þi lif endeð; þer þu scalt resten.",
  "8602": "Þus seiden Mærlin; & seoððen he sæt stille.",
  "8603": "al-se þeh he wolde; of worlden iwiten.",
  "8604": "Þe king hine lette bringen; into ane fære bure.",
  "8605": "& wunien þer-inne; æfter his iwille",
  "8606": "Aurilie þe king; lette beoden husting.",
  "8607": "of alle þan londe; þa stod an his honde.",
  "8608": "he bad him ræde; to swulchere neode.",
  "8609": "and heo him wel rædden; riche his beornes.",
  "8610": "þat he dude þene ræd; þat Mærlin him hauede is[æd].",
  "8611": "Ah heo nælden leden þene king; ut of þis londe.",
  "8612": "ah heo curen heom to ældre; Vther þene gode.",
  "8613": "& fif-tene þusend cnihten; fæire i-wepned.",
  "8614": "baldere Brutten; þa þider sculde buȝen.",
  "8615": "Þa þas ferde wes al ȝaru; þa bigunnen heo to faren.",
  "8616": "mid alle þan bezste scrip%pen; þæ bi þære sæ stoden.",
  "8617": "& ferden swa longe; þat heo comen to Irlonde.",
  "8618": "& þa hauene nomen; þæ cnihtes wel idone.",
  "8619": "heo eoden uppen sæ-strond; & biheolden Irlonde.",
  "8620": "Þa spæc Mærlin; & spilede mid worden;",
  "8621": "I-seo ȝe nu ohte men. þene muchelne hul;",
  "8622": "þe hul swa swiðe hæh; þere weolcne he is ful neh.",
  "8623": "þat is þat seolliche þing; hit hatte þere Eotinde Ring.",
  "8624": "elches weorkes unniliche; hit com of Aufrike.",
  "8625": "Slæð eower teldes; ȝeond al þas feldes.",
  "8626": "Her we scullen ræsten; to þreom dæȝen uirsten.",
  "8627": "i þan feorðe dæiȝe; we scullen heonne fusen.",
  "8628": "touward þan hulle; þer is ure iwille.",
  "8629": "Ah we scullen us ær baðien; & bonnien ure beornes.",
  "8630": "græiðien ure wepnen; for wel heo us bi-houeð.",
  "8631": "Þus hit bi-læfde; & þer læie þa ferde.",
  "8632": "Þeo ahte Irlond; a king þat wes swiðe strong.",
  "8633": "he hæhte Gillomaurus; gomenen he wes lauerd.",
  "8634": "him comen þa tiðende; þat Brutes weoren an londe.",
  "8635": "he lette beoden ferde; ȝeond alle Irlondes ærde.",
  "8636": "& he gon þretien swiðe; þat al he wolde heom to-driue.",
  "8637": "þa þat word him com to; þat Brutes wolden þer don.",
  "8638": "& comen to þan anes; to fæchen þa stanes.",
  "8639": "þa þe king Gillomar; makede muc%chel hoker & scarn.",
  "8640": "& seide þat heo weoren; sotten iueren.",
  "8641": "þat ouer sæ brade; þider weoren iliðene.",
  "8642": "to sechen þer stanes; ase in heore londe neoren nane.",
  "8643": "and swor a Seint Brænden; Ne scullen heo læden ænne stan.",
  "8644": "ah for þan stanen heo scullen ibiden; alre baluwenen mæst.",
  "8645": "heore blod ȝeoten; ut of heore buken.",
  "8646": "& swa me scal heom tachen; stanes to sæchen.",
  "8647": "& seoððen ich wulle buȝen; in-to Brut-londe.",
  "8648": "& suggen þan king Aurilie; þat mine stanes ich wullen werien.",
  "8649": "& buten þe king beon stille; & don mine iwille.",
  "8650": "ich wulle in his londe; mid fæhte at-[ston]den.",
  "8651": "maken him weste paðes; & wildernes monie.",
  "8652": "widewen i-noȝe; heore weres scullen deȝe.",
  "8653": "Þus þe vnwise king; plaȝede mid worden.",
  "8654": "ah al an oðer hit iwærð; oðer he iwende.",
  "8655": "Ȝaru wes hes ferde; & forð heo gon fusen.",
  "8656": "swa longe þat heo comen; þer læien Brutes on.",
  "8657": "To-gaderen heo comen; & hærd-liche on-sloȝen.",
  "8658": "& fuhten feond-liche; feollen þa fæie.",
  "8659": "Þa Irisce weoren bare; & Bruttes iburnede.",
  "8660": "þa Irisce fullen; & wriȝen al þa feldes.",
  "8661": "& þe king Gillomar; gon him to fleonne þar,",
  "8662": "& flæh forð-rihtes; mid twenti of his cnihtes.",
  "8663": "in-to ænne muchele wude; wurðscipen biræiued.",
  "8664": "wes his Irisce uolc; mid stele iualled.",
  "8665": "Þus wes þe king iscænd; & þus he endede his ȝelp.",
  "8666": "& þus to wude ferde; & lette his folc fællen.",
  "8667": "Þa Bruttes biheolden; þa dede ȝeond þan vælden.",
  "8668": "seouen þusend þer leien; liues bidæled.",
  "8669": "Bruttes ȝeond þan uælden; ferden to heore telden.",
  "8670": "& heore gode wepnen; wurðliche bihoȝeden.",
  "8671": "& þer heo gunnen ræsten; al-se Merlin heom radde.",
  "8672": "I þan feorðe dæie; þa gunnen heo fusen.",
  "8673": "& ferden to þan hulle; iwæpned wel alle.",
  "8674": "þer stod þat seolkuð werc; muchel & swiðe sterc.",
  "8675": "Cnihtes eoden up-ward; cnihtes eoden dun-ward.",
  "8676": "cnihtes eoden abuten; & ȝeorne biheolden.",
  "8677": "iseȝen þer on londe; sellic werc stonden.",
  "8678": "þer weoren a þusend cnihtes; mid wepnen wel idihten.",
  "8679": "and alle þa [o]ðer to iwiten; biwusten wel heore scipen.",
  "8680": "Þa spæc Merlin; & spileden mid þan cnihten.",
  "8681": "Cnihtes ȝe beoð stronge; þas stanes beoð græte. & longe",
  "8682": "ȝe mote neh gon; & neodliche heom fon on.",
  "8683": "ȝe mote uaste heom wriðen; mid strongen sæil-rapen.",
  "8684": "scuuen & hebben; mid hæȝere strenðe.",
  "8685": "treon græte & longe; þat beon swiðe stronge.",
  "8686": "& gað to ane stane; ȝe alle glæne.",
  "8687": "and cumeð mid stre[n]gðe; ȝif ȝe hine maȝen sturien.",
  "8688": "Wel wuste Merlin; hu hit sculde iwurðen.",
  "8689": "Þa cnihtes to-stepen; mid muchelere strengðe.",
  "8690": "heo swunken ful swiðe; ah næfden heo syȝe.",
  "8691": "þat heo auer æine stan; sturien mahten.",
  "8692": "Merlin biheold Vther; þe was þe kinges broðer.",
  "8693": "& þas word sæide; Merlin þe witeȝe.",
  "8694": "Vther tih þe aȝan; & bonne þine cnihtes.",
  "8695": "& stondeð al abuten; & ȝeorne bi-haldeð.",
  "8696": "& beoð alle stille; þat na man þer ne sturie.",
  "8697": "ær ich sugge eou nu anan; hu we scullen fon on.",
  "8698": "Vther droh hine abac; & bonnede his cnihtes.",
  "8699": "þat ne bilafden þer nane; aneoweste þan stane.",
  "8700": "al swa feor swa a mon; mihte werpen ænne stan.",
  "8701": "& Mærlin eode abuten; & ȝeornen gon bihalden.",
  "8702": "þrie he eode abuten. wið-innen; & wið-uten.",
  "8703": "& sturede his tunge; al-se he bede sunge.",
  "8704": "þus Merlin dude þer; þat cleopede he Vðær.",
  "8705": "Vther com swiðe; & alle þine cnihtes mid þe.",
  "8706": "& winneð þas stanes alle; ne scullen ȝe læuen nænne.",
  "8707": "for nu ȝe maȝen heom h[e]bben; swulche veðerene balles.",
  "8708": "& swa ȝe sculleð heom mid ræde; to ure scipen lede.",
  "8709": "Þeos stanes heo ladden; swa Merlin heom radde.",
  "8710": "& duden heom in heore scipen; & seileden uorð to iwiten.",
  "8711": "& swa heo gunnen wenden; in-to þissen londe.",
  "8712": "& ladden heom in ann velde; þe is wunder ane brad.",
  "8713": "he is brad & swiðe muri; on-uæst Ambres-burie.",
  "8714": "þer Hengest biswæc; Bruttes mid sæxen.",
  "8715": "Mærlin heom gon ræren; alse heo stoden ærer.",
  "8716": "swa næuer nan o[ð]er mon; þene craft ne cuðe don.",
  "8717": "ne næuer ær þer bi-foren; nes na mon swa wis iboren.",
  "8718": "þat cuðe þet weorc rihten; & þa stanes dihten.",
  "8719": "þat tidende; com to þan kinge. i þan norð ende;",
  "8720": "of Merlines fore. & of Vthæres his broðer;",
  "8721": "þat heo weoren mid isunde; i-cumen to þissen londe.",
  "8722": "& þat þat worc wes al idiht; & iset up-riht.",
  "8723": "Þe king wes an breoste; wunder ane bliðe.",
  "8724": "& lette beode hustinge; swa mid swa wes al his lond.",
  "8725": "þat al his folc swa swiðe muri; come to Amberes-buri.",
  "8726": "al his drihtliche uolc; to White-sune-dæie.",
  "8727": "Þider com Aurilie þe king; & al his folc mid him.",
  "8728": "a Whiten-sunen-dæie; he þer wærf makede.",
  "8729": "al-se ich þe wulle telle; a þisse boc-spelle.",
  "8730": "Weoren a þan walde; teldes itælded.",
  "8731": "in þan brade uelde; niȝe þusend teldes.",
  "8732": "Al þan Whitensunendæi;  þe king a þan uelde læi.",
  "8733": "hæt halȝien þe stude þe hæhte Stanhenge.",
  "8734": "Þreo dæies fulle; wunede þe king stille.",
  "8735": "i þan þridde dæie; heȝe wurðede his duȝeðe.",
  "8736": "he makede tweie biscopes; wunder ane gode.",
  "8737": "Seint Dubriz; to Kaerliun; to Eouuerwic. Seint Samson.",
  "8738": "beien heo iwurðen hali; & mid Gode haȝe.",
  "8739": "I þan feorðe dæie; duȝeðen to-dælden.",
  "8740": "and swa ane stunde; hit stod a þan ilken.",
  "8741": "Þa ȝet þer wes a luðer gume; Passent Vortigernes sune.",
  "8742": "wes þe ilke Passent; in-to Wælisc londe iwent.",
  "8743": "and þer a þen ilke daȝen; wes bicumen ut-laȝe.",
  "8744": "Ah ne durste he noht longe wunien þer; for Aurilie & for Vther.",
  "8745": "ah he biȝet scipen gode; & ferde bi sæ-flode.",
  "8746": "in-to Alemaine he uerde; mid fif hundred monnen.",
  "8747": "& þer he biwon muchel uolc; & makeden scip-ferde.",
  "8748": "& for swa longe; þat he com to þisse londe.",
  "8749": "in-to þere Humbre; þer he hærmes worhte.",
  "8750": "Ah ne durste he noht longe; i þan ænde at-stonde.",
  "8751": "Þe kin[g] ferde þider-ward; & Passent fleh aweiward.",
  "8752": "æfter sæ swa longe; þat he com to Irlonde.",
  "8753": "Sone he þer funde; þene king of þan londe.",
  "8754": "his heorte wes swiðe sær; he grette þene king Gillomar.",
  "8755": "Hail seo þu Gillomar; gumene ælder;",
  "8756": "ich æm to þe icume; ich wes Vortigernes sune.",
  "8757": "mi fader wes Brutlondes king; he luuede þe þurh alle þing.",
  "8758": "& ȝif þu woldest to-ȝere; beon þider min iuare.",
  "8759": "swa wit sculden ispæcken; & minne fader wel wreken.",
  "8760": "& wel wreken þi folc; þat Vther her qualde.",
  "8761": "& þi sel-cuðe wærc; þat heo heonne droȝen.",
  "8762": "& æc ich iherde suggen; þer ic ferde inne sæ.",
  "8763": "þat þe king Aurilien; seoc is iwurðen.",
  "8764": "& lið inne Winchæstre; a bedde ful faste.",
  "8765": "Þu miht ileue me inoh; for þis is witerliche soð.",
  "8766": "Passent & Gillomar; makeden heore for-ward þar.",
  "8767": "aðes heo sworen; monie & unifohȝe.",
  "8768": "þat heo wolden al þis lond; sætten on hæore tweire hond.",
  "8769": "þe aðes weoren isworene; ah æft heo weoren for-lorene.",
  "8770": "Þe king gadere[de] ferde; wide ȝeond his ærde.",
  "8771": "to þere sæ beoð iwende; Gillomar & Passen.",
  "8772": "in-to þan scipen eoden; & forð heom letten gliden.",
  "8773": "Forð heo wenden biliue; þat heo comen to Meniue.",
  "8774": "þat wes a þan time; tun swiðe hende.",
  "8775": "þat mon nu iwitterli; clepeð Seint Deouwi.",
  "8776": "Þer heo nomen hauene; mid heȝere blisse.",
  "8777": "Scipen eoden a þat strond; cnihtes eoden. a þat lond.",
  "8778": "Þa sæide Passent touward Gillomar he went.",
  "8779": "Seie me king Gillomar; nu we beoð icumen her.",
  "8780": "Nu ich sette þe an hond; halfendæl þis kinelon[d].",
  "8781": "for is of Winchastre icume; to me anes cnihtes sune.",
  "8782": "& sæið me swulne ræd; þat Aurilie wule beon dæd.",
  "8783": "þat ufel is under his ribben; þat ne mæi he noh[t] libben.",
  "8784": "Her wit scullen wel wreken; unker wine-mæies.",
  "8785": "biwinnen his wunseles; swa us bið alre selest.",
  "8786": "To þan kinge com þat word; in-to Winchæstre.",
  "8787": "þat Passent & Gillomar; weoren mid ferde icumen hær.",
  "8788": "Þe king cleopede Vther; þe wes his leoue broðer.",
  "8789": "Vther be[d] uerde; ȝeond al þissen ærde.",
  "8790": "& far to ure feonden; and drif heom of ærde.",
  "8791": "oðer þu heom fusen; oðer þu heom feolle.",
  "8792": "Ich wolde faren æc. ȝif ich neore swa seoc.",
  "8793": "ah ȝif ich mai beon feore; ich þe cumen after sone.",
  "8794": "Al dude Uðer; swa þe king him sæide þer.",
  "8795": "& Passen at Seint Deowi; sorȝen iworhte þer-bi.",
  "8796": "and þe king Gillomar; muchel sorȝe he dude þær.",
  "8797": "Brutlond heo þurh-arnden; hærȝede & barden.",
  "8798": "& Vther i þissen ærde; sumnede his ferde.",
  "8799": "& hit wes longe uirst. ær he mihte fusen a-riht.",
  "8800": "& Passent West Walisc lond; set an his aȝere hond.",
  "8801": "Hit wes an ane dæie; his duȝeðe weoren bliðe.",
  "8802": "þer com faren Appas; feondes hine væ[re]den))",
  "8803": "To Passent he quað þus; Cum hidere to us.",
  "8804": "Ich þe wulle telle; of ane wil-spalle.",
  "8805": "Ich was at Winchæstre; at þine wiðer-iwinnen.",
  "8806": "þer lið þe king seoc; & sorh-ful an heo((r))ten.",
  "8807": "What scal beon mi mede; ȝif ic þider ride.",
  "8808": "& ich þe swa iqueme; þat ich hine aque((le));",
  "8809": "þa andswarede Passen; and toward Appase went.",
  "8810": "Ich bi-hate þe todæi; an hundred pund. for ic mæi.",
  "8811": "ȝif þu me iquemest; þat þu hine aquelle.",
  "8812": "Treoðen he plihten; þesne swike-dom to dihten.",
  "8813": "Appas eode to bure; & þesne balu mæinde.",
  "8814": "he wes an hæðene gume; ut of Sax-londe i-cume.",
  "8815": "Muneckes claðes he nom an; he scar his crune ufenen.",
  "8816": "he nom him tweien iueren; & forð he gon fusen.",
  "8817": "& wende anan rihte; in-to Winchæstre.",
  "8818": "swulc hit weore an hali mon; þe hæðene deouel;",
  "8819": "He wende to þan burhȝate; þer þe king on bure lai.",
  "8820": "& gratte þene dure-ward; Godes grætinge.",
  "8821": "& bad hine an hiȝinge; gan in to þan kinge.",
  "8822": "& suggen him to soðe; þat Vther his broðer.",
  "8823": "hæfde him þider i-send; seolne læche.",
  "8824": "þene bezste læche; þe wunede an æi londe.",
  "8825": "þe auer-ælcne sucne mon; of ufele bringen con.",
  "8826": "Þus læh þe laðe mon; leodene kinge.",
  "8827": "for Uther wes ifaren; forð mid his ferde.",
  "8828": "no nauer Vther hine ne isæh; ne þider hine i-sende.",
  "8829": "& þe king wende þat hit weore soð; & ilefde him inoh.",
  "8830": "Wha wolde wene; þat he swike weore.",
  "8831": "for an his bare liche; he weorede ane burne.",
  "8832": "þer-ufenen he hæfde; ane lad-liche here.",
  "8833": "& seoð[ð]en ane cule; of ane blake claðe.",
  "8834": "iblæcched he hæfede his licame; swulc ismitte of cole.",
  "8835": "He cneolede to þan king%ge; his spæche wes ful milde.",
  "8836": "Hail seo þu Aurilien; aðelest alre kingen.",
  "8837": "Hider me sende Vther; þe is þin aȝen broðer.",
  "8838": "& ich al for Godes luue; æm to þe her icume.",
  "8839": "for ich þe wulle helen; & al hal makien.",
  "8840": "for Cristes leofe Godes sune; ne ræche ich nane garsume.",
  "8841": "no mede of londe; no of seoluere no of golde.",
  "8842": "ah ælche seocken ich hit do; for luue of mine Drihtene.",
  "8843": "Þis iherde þe king; hit wes him swiðe iqueme.",
  "8844": "ah whar is æuere æi mon; a þisse middel-ærde.",
  "8845": "þe þis wolde wenen; þat he swiken weore.",
  "8846": "He nom his glæs-fat anan; & þe king mæh þer-on.",
  "8847": "Anne while after þan; þat glæs-fat an honden nom.",
  "8848": "& sceoweden hit forð-riht%tes; biforen þas kinges cnihtes.",
  "8849": "& þus sæide anan Appas þe haðene mon;",
  "8850": "Ȝif ȝe me wulleð ileuen; ær to-marwen eue.",
  "8851": "þes king scal beon al hal; ihaled an his willen.",
  "8852": "Þa weoren bliðe; alle þa weoren i bure.",
  "8853": "Appas eoden in ænne bur; & þat balu mæinde.",
  "8854": "& dude þer-to atter; þa scamoie((ne)) hatte.",
  "8855": "& com ut forð-rihtes; imong þa burh-cnihtes.",
  "8856": "& þan kinge he gon dæle; muchel canele.",
  "8857": "& gingiuere & licoriz; he hom lefliche ȝef.",
  "8858": "alle heo nomen þat lac; & he heom alle bi-swac.",
  "8859": "Þeos swike feol a cneowe; at-foren þan leod-kinge.",
  "8860": "& þus saide him to; Lauerd nu þu scalt a-fon.",
  "8861": "of þissen drinchen ane dæle; þat scal beon þin hale.",
  "8862": "& þe king up drong; & þer þat atter he dronc.",
  "8863": "Anan swa he hafde idrunke; þe leche hine adun læide.",
  "8864": "Þus seide Appas; to þan bur-cnihtes.",
  "8865": "Wreoð nu wel þene king; þat he ligge a swæting.",
  "8866": "for ich sugge eou þurh alle þing; al hal beoð aure king.",
  "8867": "& ich wulle to mine inne; and speken wið mine monnen.",
  "8868": "& to þere mid-nihte; ich cume forð-rihtes.",
  "8869": "mid oðer lache-crafte; þa sculleð beon him liðe.",
  "8870": "Forð wende þe swike; þe king læi on sweuete.",
  "8871": "Appas to his inne; & spec wið his monnen.",
  "8872": "mid stilleliche rune; bistal of þan tune.",
  "8873": "To þere mid-nihte; þa sende þa burh-cnihtes.",
  "8874": "sixe of heore monne; to Appases inne.",
  "8875": "heo wenden hine to finden; and longi hine to þan kinge.",
  "8876": "þa wes he ifloȝen; & feondes hine uæreden.",
  "8877": "Þa men aȝein comen; þer þe king wunede.",
  "8878": "& cudden i þan bure; of Appases fore.",
  "8879": "Þa mihte me iseon; sorȝen inoȝe beon.",
  "8880": "cnihtes feollen a-dun; & ȝirnden heore dæðes.",
  "8881": "Þer wes muchel waning; heortne graning.",
  "8882": "þer wes moni reolic spel; þer wes gumene iȝel.",
  "8883": "Heo leopen to þan bedde; & þene king hedden.",
  "8884": "þa ȝet he lai on sweouete; & on muchele swate.",
  "8885": "Þæ cnihtes mid weope; þene king awehten.",
  "8886": "& heo him to cleopeden; mid mildere steuene.",
  "8887": "Lauerd hu mid þe; hu beoð þine beo[r]ste.",
  "8888": "For nu is ure læche ifaren buten laue.",
  "8889": "iliðen ut of hirede; for hæne us bilæued.",
  "8890": "Þe king heom ȝ[a]f andsware; Al ic æm to-swollen.",
  "8891": "& þer nis nan o[ð]er ræd; nu nan ich wurðe dæd.",
  "8892": "& ich bidde forð-rihtes; ȝe beoð mine cnihtes.",
  "8893": "þat ȝe græten Vther; þe is min aȝe broðer.",
  "8894": "& biddeð hine halden; mi lond an on-walde.",
  "8895": "Godd seolf þurh alle þing; lete hine beon god king.",
  "8896": "& hateð hine beon kene; & æiwær riht deme.",
  "8897": "wærc%che uolke for fæder; hænen to frouere.",
  "8898": "þenne maie he halde; lond an on-walde.",
  "8899": "& nu to-dai þenne ich beo dæd; nimeð alle anne ræd.",
  "8900": "& leteð me i-lenge; riht to Stanhenge.",
  "8901": "þer lið muchel of mine cunne; þurh Sæxen a-qualde.",
  "8902": "& of-sende[ð] biscopes; and boc-ilarede men.",
  "8903": "mi gold and mi seoluer; dele[ð] for mire saule.",
  "8904": "& leggeð me an æst ænde; inne Stan-henge.",
  "8905": "Næs þer nan oðer ræd; þer iwar[ð] þe king dæd.",
  "8906": "& al swa his men duden; swa þe king demde.",
  "8907": "Inne Wæ((le))s ((wes)) Vther; and her-of næs naðing war.",
  "8908": "neuere þurh nare liste; her-of naþing nuste.",
  "8909": "naðeles he hafede mid him; þene witeȝe Merlin.",
  "8910": "Aȝeineden þere uerde; þe icumen wes to ærde.",
  "8911": "Vther lai inne Wales; in anne wilderne.",
  "8912": "& fundede to uarene wið Passent to fehten.",
  "8913": "Þa a þan auen-time; þe mone gon to scine.",
  "8914": "wel neh al swa brihte; swa þe sunne-lihte.",
  "8915": "Þa isehȝen heo feorre; ænne sel-cuðe sterre.",
  "8916": "he wes brad he wes muchel; he wes unimete.",
  "8917": "of him comen leomen; igast-liche scinen.",
  "8918": "þe steorre is ihate; a Latin comete.",
  "8919": "Com of þan steore; a leome swiðe sturne.",
  "8920": "at þeos leomen ende; wes a drake hende.",
  "8921": "of þes draken muðe; leomen comen inohȝe.",
  "8922": "Ah tweien þer weoren muchele; þere oðere vnimete.",
  "8923": "þe an droh touward France; þe oðer touward Irlonde.",
  "8924": "Þe leome þe toward France droh; he wes briht vnifoh.",
  "8925": "to Mu[n]t Giu wæs iseȝen; þa seolcuðe takne.",
  "8926": "þe leome þa strehte west-riht; a seouen bæmen wes idiht.",
  "8927": "Þis isah Vðer; ah nas he noht her-of war.",
  "8928": "sær him wes an heorte; & seolliche a-uæred.",
  "8929": "swa wes al þat muchele folc; þat wes in þere uerde.",
  "8930": "Vðer cleopede Merlin; & bad hine cume to him.",
  "8931": "& þus seide him to; mid swiðe softe worden.",
  "8932": "Mæ[r]lin Merlin; leoue freond; fonde þi-seoluen.",
  "8933": "& sæie us of þan tacne; þe we i-sæȝen habbeoð.",
  "8934": "for nat ich on worlde riche; to whan hit scal i-wurðen.",
  "8935": "buten þu us raden; aȝæn we moten riden.",
  "8936": "Mærlin sæt him stille; longe ane stunde.",
  "8937": "swulc he mid sweuene; swunke ful swiðe.",
  "8938": "Heo seiden þe hit iseȝen; mid heore aȝen æȝen.",
  "8939": "þat ofte he hine wende; swulc hit a wurem weore.",
  "8940": "Late he gon awakien; þa gon he to quakien.",
  "8941": "& þas word seide; Merlin þa witeȝe.",
  "8942": "Wæilawæi wæilawæi; a þissere worlde-riche.",
  "8943": "muchel is þa sorȝe; þe isiȝen is to londe.",
  "8944": "Whær ært þu Vther; Siten me biuoren her.",
  "8945": "& ich þe wulle suggen; of sorȝen inoȝen.",
  "8946": "Dæd is Aurilie; kingene aðelest.",
  "8947": "swa is þe oðer; Costanz þi broðer.",
  "8948": "þe Uortigerne biswac; mid his swike-dome.",
  "8949": "Nu haueð Vortigernes cun; Aurilien aquald.",
  "8950": "nu þu ært al ane; of aðele þine cunne.",
  "8951": "Ah ne hope þu to ræde; of heom þat liggeð dede.",
  "8952": "ah þenc of þe seoluen; seolðen þe beoð ȝiueþe.",
  "8953": "for selde he aswint; þe to him-seolue þencheð.",
  "8954": "þv scalt wurðen god king; & gumenene lauerd.",
  "8955": "& þu to þere mid-nihte; wepne þine cnihtes.",
  "8956": "þat we i þan morȝen-liht; mæȝen come forð-riht.",
  "8957": "forn at Meneue; þer þu sca[l]t fihten.",
  "8958": "ær þu þenne wende; sclæht þu scalt makien.",
  "8959": "þu scalt beien slæ þer; Passent and Gillomar.",
  "8960": "& monie þusend of þan gumen; þat beoð mid heom hider icumen.",
  "8961": "Þat taken of þan steorre; þe we isaȝen swa feorre.",
  "8962": "soð hit is Uðer leof; þat tacnede þines broðer dæd.",
  "8963": "Biuoren þa steorre wes þæ drake; elc%ches wurmes vnimake.",
  "8964": "þat taken wes ((a)) þire half; þat weore þu Uðer þi-seolf.",
  "8965": "þu scalt habben þis lond; & þin æie beon muchel & strong.",
  "8966": "Swulche toknen beoð un-cuðe; of þas draken muðe.",
  "8967": "eoden tweien leomen; wunder ane lihte.",
  "8968": "Þe an strehte feor soð; ut ouer France.",
  "8969": "þat is an æiȝes-ful sune; þat of þine licame scal cume.",
  "8970": "þe scal moni kine-lond; mid compe biwinne.",
  "8971": "& an ende he scal rede; moniane þeode.",
  "8972": "Þe oðer leome þe strahte west; wunder ane lihte.",
  "8973": "þat bið a dohter; þa þe bið swiðe deore.",
  "8974": "Þe leome gon striden; a ueire seoue strengen.",
  "8975": "þat beo[ð] seouen uæire sunen; þe of þine dohter sculleð cumen.",
  "8976": "þe scullen moni kine-lond; biȝiten to heore aȝere hond.",
  "8977": "heo sculleð beon wel stronge; a water & a londe.",
  "8978": "Nu þu hauest of me ihærde; þe wule halpen.",
  "8979": "swiðe uorð-rihtes; far to þine fihte.",
  "8980": "& Merlin gon to slume; swulc he wolde slæpen.",
  "8981": "Vp aras Vðer; nu he ((wes)) wis & war.",
  "8982": "& hæhte his cnihtes; to horse forð-rihtes.",
  "8983": "& hæhte heom biliue; faren to Meneue.",
  "8984": "& alle heore fare græiðen; alle heo scullen fehten.",
  "8985": "I þan flokke biforen; he hafde cnihtes wel icoren.",
  "8986": "seouen þusend cnihte; ohte men & wihte.",
  "8987": "Hafde he amidde; cnihtes wel bihedde.",
  "8988": "oðer seoue þusend; selere þeinen.",
  "8989": "Hæ hede bæfte; ohtere cnihten.",
  "8990": "ahtene þusen; ohtere kempen.",
  "8991": "& of ganninde uolke; swa feole þusend.",
  "8992": "þat a nane spelle. ne mihte heom na mon tellen.",
  "8993": "Forð heo wenden biliue; þat heo comen to Meneue.",
  "8994": "Þer isah Gillomar; whar him com Vther.",
  "8995": "& hæhde his cnihtes; to wepne forð-rihtes.",
  "8996": "& heo to biliue; & gripen heore cniues.",
  "8997": "& of mid here breches; seolcuðe weoren heore leches.",
  "8998": "& igripen an heore hond heore. speren longe.",
  "8999": "hengen an heore æxle; mucle wi-æxe.",
  "9000": "Þa sæide Gillomar þe king; a swiðe seol-lic þing.",
  "9001": "Her cumeð Vðer; Aurilies bro[ð]er.",
  "9002": "he wule bidden mi grið; & noht fehten me wið.",
  "9003": "Þa formeste beoð his sweines; Faren we heom ((to))-ȝeines",
  "9004": "Ne þurfen ȝe nauere rehchen; þah ȝe slæn þa wrecchen.",
  "9005": "For ȝif Vther Costantines sune; wulle her mi mon bicume.",
  "9006": "& Passente aȝeuen; his fader richen.",
  "9007": "ich hine wullen griðien; & latten hine liuien.",
  "9008": "& inne fæire benden; læden hine to mine londe.",
  "9009": "Þe king wordede þus; þa while him a-lomp wurs.",
  "9010": "Weoren Vtheres cnihtes; at þan tune forð-rihtes.",
  "9011": "leiden fur a þene tun. & fehten biliue.",
  "9012": "mid sweorden heom to rakeden; and þa Irisce weoren nakede.",
  "9013": "Þa iseȝen Irisce men; þat Brutten wes an eornest.",
  "9014": "feond-liche heo fuhten; and neoðeles heo feollen.",
  "9015": "heo cleopeden on heore king; Whar ært þu niðing.",
  "9016": "whi nult þu hider wenden; þu lezst us her scenden.",
  "9017": "and Passent þin ifere; i-sih us fallen here.",
  "9018": "cumeð us to halpe; mid hahȝere strengðe.",
  "9019": "Þis iherde Gillomar; þer-foren wes his heorte sær.",
  "9020": "mid his Irisce cnihten; he com to þan fihte.",
  "9021": "and Passend vorð mid him; beien heo weoren uæie.",
  "9022": "Þa iseh Vðer; þat icumen wes þer Gillomar.",
  "9023": "to him he gon riden; and smat hine i þere side.",
  "9024": "þat þat spere þurh-rade; & þa heorte to-glad.",
  "9025": "Hiȝendliche he hine biwe[n]t; & of-toc Passent.",
  "9026": "and þas word sæide; Vther þe sele.",
  "9027": "Passent þu scalt abiden; her cumeð Vther riden.",
  "9028": "He smat hine uuenen þat hæued; þat he adun halde.",
  "9029": "and þat sweord putte in his muð; swulc mete him wes uncuð.",
  "9030": "þat þe ord of þan sworde; wod in þere eorðe.",
  "9031": "Þa sæide Vther; Passent liȝ nu þer.",
  "9032": "Nu þu hauest Brutlond; al bi-tald to þire hond.",
  "9033": "Swa þe is nu i-ræd; þer-on þu ært ded.",
  "9034": "wikien ȝe scullen here; þu and Gillomar þin ifere.",
  "9035": "& brukeð wel Brutlond; for nu ic hit bitæche inc an hond.",
  "9036": "þat ȝit maȝen to-ȝere; mid us wunien here.",
  "9037": "Ne þurue ȝe nauere adrede; wha eou scullen feden.",
  "9038": "Þus sæide V[ð]er; and seoððe he arnde þer.",
  "9039": "and drof Irisce men; ȝeond wateres and ȝeond fenes.",
  "9040": "and sloh al þa uerde; þe mid Passent com%men to ærde.",
  "9041": "Summe to þere sæ iwiten; & leoppen in heore scipen.",
  "9042": "mid wederen & mid wateren; þær heo forferden.",
  "9043": "Þus heo ispædden her; Passent and Gillomar.",
  "9044": "Nu wes þis feht idon; and Vther aȝen com.",
  "9045": "and forð-rihtes wende; into Winchæstre.",
  "9046": "In are brade strete; he igon mete.",
  "9047": "þreo cnihtes & heore sweines; cumen him to-ȝeines.",
  "9048": "A-nan swa heo ine i-mette; fæire heo hine igrætten.",
  "9049": "Hail seo þu Vther; þeos æðeles beo[ð] þin æȝen.",
  "9050": "Ded is Aurilie; kingene aðelest.",
  "9051": "he þe haueð iset an hond; al his kinewurðe lond.",
  "9052": "he bad þe beon a sele; & þenchen on his saule.",
  "9053": "Þa weop Vðer; wunder ane swiðe.",
  "9054": "Vðer wende forð-riht; in-to Winchæstre.",
  "9055": "þa weoren him biforen; wið-uten þere burȝe.",
  "9056": "alle þa burh-men; mid reouliche iberen.",
  "9057": "Sone swa heo hine iseȝen; heo him to sæiden.",
  "9058": "Vther þin are; nu & æuere-mare.",
  "9059": "Ure king we habbeoð ilore; wa is us þer-fore.",
  "9060": "Þu weore his broðer; nafde he nænne oðer.",
  "9061": "no he nefde nenne sune; þe mihte king bicumen.",
  "9062": "Ah [n]i[m] þu þene kine-halm; he is þe icunde.",
  "9063": "& we þe wulleð helpen; & halden for lauerd.",
  "9064": "mid wapnen & mid æhten; and al ure mihte.",
  "9065": "Þis iherde Vðer; he wes wis & he wes war.",
  "9066": "þat þer næs cost nan o[ð]er; seoððen dæd wes his broðer.",
  "9067": "He nom þenne kine-helm; þe him bicom swiðe wel.",
  "9068": "and he wurðliche; iwarð him to kinge.",
  "9069": "& heold gode laȝe; and his folc lufede.",
  "9070": "Imong þat he king wæs; & his wikenares chæs.",
  "9071": "Merlin him æt-wende; nuste he nauere whidere.",
  "9072": "no nauere a worlde-riche; to whan he bicome.",
  "9073": "Wa wes þan kinge; swa wes al his duȝeðe.",
  "9074": "and alle his hird-men; þer-uore murnende weoren.",
  "9075": "Þe king lette riden; widen & siden.",
  "9076": "he bad gold & gersume; ælche farinde gume.",
  "9077": "wha-swa mihte finde; Merlin an londe.",
  "9078": "þer-to he læide muchel lof; ah ne herde he him nawhit of.",
  "9079": "Þa biðohte Vther; whæt Mærlin him sæide ær.",
  "9080": "in þan here-ȝeonge; inne Walisc londe.",
  "9081": "þer heo iseȝen þene drake; ælches wurmes vnimake.",
  "9082": "and he þohte of þan tacnen; þe Merlin him tahte.",
  "9083": "Þe king wes swiðe særi; and sorhful an heorte.",
  "9084": "for ne les he næuere leouere mon; seoððen he wes an liuen.",
  "9085": "neouere nenne oðer; ne Aurilie his broðer.",
  "9086": "Þe king lette wurchen; tweien imaken. tweien guldene draken.",
  "9087": "al for Mærlines l[u]ue; swa swiðe he wilnede his cume.",
  "9088": "Þa þe draken ȝaru weoren; þe oðer wes iuere.",
  "9089": "whar-swa he an ærde; ladde hi[s] ferde.",
  "9090": "he wes here-mærke; in auer-ælche happe.",
  "9091": "þene oðerne he wurð-liche ȝæf; in-to Winchæstre.",
  "9092": "into þan biscop-stole; þer he stude haldeð.",
  "9093": "Þer-to he ȝef his gode spere; þer-mid me sculde þene drake bere.",
  "9094": "þenne me scolde hali-dom; beren to processiun.",
  "9095": "Þis iseȝen Bruttes; þas draken þa weoren imaked þus.",
  "9096": "æuer seo[ðð]en heo cleopeden Vther; þe to hermærke þene drake bar.",
  "9097": "þene nome heo him laiden on; þet wes Vðer Pendragon.",
  "9098": "Pendragun an Brutisc; Draken-hefd. an Englisc.",
  "9099": "Nu wes Vther god king; ah of Merlin nefde he na þing.",
  "9100": "Þis word iherde Octa; þer he norð wunede.",
  "9101": "& Ebissa his wed-broðer; and Osa þe oðer.",
  "9102": "þa Aurilien sende þider; & sette heom þer on his griðe.",
  "9103": "and bi-tahte heom an honde; sixti hiden of londe.",
  "9104": "Octa iherden ful iwis; al hu hit ifaren wes.",
  "9105": "of Aurilies dæðe; & of Vtheres kinedome.",
  "9106": "Octa him to cleopede; his cun þe wes aneoste.",
  "9107": "nomen heom to ræde; of heore alde dede.",
  "9108": "þat heo wolden bi heore liue; Cristin-dom bilaue.",
  "9109": "Heo heolden husti[n]g; & hæðene bicomen.",
  "9110": "þa comen þer to-gadere; of Hengestes cunne;",
  "9111": "fif & sixti hundred; of heðene monnen.",
  "9112": "Sone wes þat word cuð; an ȝeond þan londe icud.",
  "9113": "þat Octa Hengestes sune; ((w))es hæðene bicume.",
  "9114": "& þas ilke gumen alle; þa Aurilien igriðed hæfuede.",
  "9115": "Octa sende his sonde; in-to Walisce londe.",
  "9116": "after þan Irisce; þe Vðer æt-urnen.",
  "9117": "and after þan Alemainen; þe weoren awei idraȝene.",
  "9118": "þa weoren to wude iwende; þe while men sloh Passent.",
  "9119": "and huden heom wel iwhar; þe while men sloh Gillomar.",
  "9120": "Þat folc ut of wude teh; & touward Scotlonde beh.",
  "9121": "Auer þer comen ma & ma; and ferden toward Octa.",
  "9122": "þa heo to-somme weoren iwende; þa weoren þer þritti þusend.",
  "9123": "wið-uten þa wifmen; of Hengestes cunnen.",
  "9124": "Heo nomen heore uerde; & gunnen to farene.",
  "9125": "& setten al an heore hond; biȝeonden þere Humbre. lond",
  "9126": "& þat leoden; þer heo gunnen liðen.",
  "9127": "ferde þer wes sellic; and wenden riht ((to)) Eouerwic.",
  "9128": "and an ælche side; þa burh gunnen biride;",
  "9129": "& þa burh bilæien; hæðene leoden.",
  "9130": "and nomen hit al to heore honde; forð into Scot-londe.",
  "9131": "al þat heo iseȝen; heo talden heore aȝen.",
  "9132": "Ah Vðeres cnihtes; þa weoren i þan castle.",
  "9133": "wereden þene tun wið-innen; þat ne mihten heo næuere binnen.",
  "9134": "ne iherde mon in nane stude; lute men þat swa wel duden.",
  "9135": "Swa sone swa Vðer; of þissen þingen iwarð war.",
  "9136": "færde he bad stronge; ȝeond al his kinelonde.",
  "9137": "and he swiðe hiȝend-liche; ferde touward Eouer-wic.",
  "9138": "ferde uorð-riht anan; þer him læi Octa.",
  "9139": "Octa and his ferde; fusde heom to-ȝeines.",
  "9140": "wuruen heom ((to))-gadere; mid grimmere strengðe.",
  "9141": "heowen hardliche; hælmes gullen.",
  "9142": "falewede feldes; of fæie blode.",
  "9143": "& þa heðene saulen; helle isohten.",
  "9144": "Þa þes dæies ende bicom; þa wes hit swa ufel idon.",
  "9145": "þat þat hæðene uolc; þa ufere hond hafeden.",
  "9146": "& mid muchelere strengðe; sturmden þa Bruttes.",
  "9147": "and driuen heom to ane munte; þæ wes unimete stor.",
  "9148": "& Vðer mid his monnen; teh to þan munte.",
  "9149": "and hæuede iloren in fihte; leofe his cnihtes.",
  "9150": "fulle seouen hundred; his hælp wes þa wurse.",
  "9151": "Þe munt hæhte Dunian; þe Vther wes ufenan.",
  "9152": "wes þe munt þurh-wexen; mid ane wude feiren.",
  "9153": "Þe king wes þer wið-innen; mid swiðe feole monnen.",
  "9154": "& Octa hine bi-læi; mid hæðene monnen niht and dæi.",
  "9155": "bilæi hine al abuten; Wa wes þan Brutten.",
  "9156": "wa wes þan kinge Vðer; þat he nes ær wær.",
  "9157": "þat he nefde an londe; bet vnder-stonde.",
  "9158": "Ofte heo eoden to ræde; of swucchere neode.",
  "9159": "hu heo mihten ouer-cumen; Octa Hengestes sune.",
  "9160": "Þer wes an eorl Gorlois; ocht mon ful-iwis.",
  "9161": "cniht he wes wel idon; he wes Vðeres mon.",
  "9162": "eorl of Cornwaille; cuð he wes wide;",
  "9163": "he wes swiðe wis mon; of alle þinge wel idon.",
  "9164": "To him saide Vðer; særi an heorten.",
  "9165": "Hail seo þu Gorlois; gumenene lauerd.",
  "9166": "Þu ært min aȝe mon; & swiðe wel ich þe on.",
  "9167": "þu ært cniht wel idon; muchel is þi wis-dom.",
  "9168": "alle mine leoden; ich don in þine ræden.",
  "9169": "& alle we sculle wurchen; after þine i-wille.",
  "9170": "Þa heng his breowen a-dun; þe king Vther Pendragun.",
  "9171": "and stod him ful stille; & bad Gorlois suggen his iwille.",
  "9172": "Þa andswarede Gorlois; he wes hende ful iwis.",
  "9173": "Sæie me Vther Pendragun; whi halst þu þin hafed adun.",
  "9174": "nast þu þat Godd ane; is betere þene we al clæne.",
  "9175": "He mai wham-swa he wule; wurðcipe bitachen.",
  "9176": "Bihate we him on liue; þat we him nulleð liȝe.",
  "9177": "& leten we us ræden; of ure misdeden.",
  "9178": "Ælc mon forð-riht; af alle his sunen nimen scrift.",
  "9179": "ælc mon scriuen oðer; swulc hit weoren his broðer.",
  "9180": "& æuer-ælc god cniht; nime on him muchel scrift.",
  "9181": "& Godde we scullen bihaten; ure sunnen to beten.",
  "9182": "& to þere mid-nihte; ȝarkien us to fihten.",
  "9183": "þeos hæðene hundes; tælleð us al ibunden.",
  "9184": "Octa Hengestes sunæ. weneð þat we beon alle inumen.",
  "9185": "heo liggeð i þissen felden; i-hæled in heore telden.",
  "9186": "heo beoð swiðe werie; iboren heore wepnen.",
  "9187": "nu nan heo sculleð slumen; & seoððen slæpen.",
  "9188": "of us nabbeoð heo nane kare; þat we aȝen heom wulleð faren.",
  "9189": "To þere mid-nihte; we sculleð forð-rihtes.",
  "9190": "swiðelic%che stille; adun of þissen hulle.",
  "9191": "na wurðe cniht swa god; þat he scire æi word.",
  "9192": "ne nauer nan hæleð; þat ((he)) horn blawe.",
  "9193": "Ac we scullen steppen heom to; swa we stelen wolden.",
  "9194": "ær heo wurðen iware; we scullen heom amær[r]e.",
  "9195": "we scullen heom to teon; & tidende tellen.",
  "9196": "and æuerælc ocht mon; sterkliche heom legge on.",
  "9197": "and swa we scullen of londe; driuen vnicunde.",
  "9198": "and mid mihte of ure Drihten; bi-tellen ure irihten.",
  "9199": "Al þas ferde idude; swa Gorlois heom hauede ibede.",
  "9200": "Ælc mon for[ð]-rihte; dude hine vnder scrifte.",
  "9201": "bi-hehten god to donne; and þat ufel to for-gonne.",
  "9202": "To þere mid-nihte; wepnede heom cnihtes.",
  "9203": "and auoremeste uerde adun; Vðer Pendragun.",
  "9204": "and his cnihtes alle; swiðe-liche stille.",
  "9205": "and smiten i þa waldes; i-mong alle þa teldes.",
  "9206": "and sloȝen þa hæðene; mid hæhȝere strenðe.",
  "9207": "fluȝen ȝeond þan feldes; falewe lockes.",
  "9208": "Uolken hit wes ærmest; heo droȝen heore þermes.",
  "9209": "mid muchele vnisunde; heo feollen to þan grunde.",
  "9210": "Þer wes forð-riht inume; Octa Hengestes sune.",
  "9211": "& his wed-broðer; Ebissa; & his iuere Ossa.",
  "9212": "Þe king heom lette binden; mid irene bænde.",
  "9213": "and bi-tahte heom sixti cnihten; þe gode weoren to fihten.",
  "9214": "ufen%nen þan walden; uaste to halden.",
  "9215": "& he seolf draf him forð; and muchel dune makede.",
  "9216": "& Gorlois þe hende; uorð an oðer ende.",
  "9217": "& alle heore cnihtes; æuere forð-rihtes.",
  "9218": "adun-rihtes sloȝen; al þat heo neh comen.",
  "9219": "Summe heo crupen to þan wude; an heore bare cneowen.",
  "9220": "heo weoren amærȝe; volken alre ærmest.",
  "9221": "Octa wes ibunden; & ilad to Lunden.",
  "9222": "and Ebissa & Ossa; nes heom nauere al swa wa.",
  "9223": "Þis feh[t] wes idon; & þe king wende forð.",
  "9224": "in-to Norð-humbre; mid hæȝere blisse.",
  "9225": "& seoð[ð]en to Scot-londe; & sette hit al his aȝere hond.",
  "9226": "He sette grið he sette frið; þat ælc mon mihte faren wið.",
  "9227": "from londe to londe; þeh he bere gold an honde.",
  "9228": "of grið he dude swulc þing; þat ne mihte næuer ær na king.",
  "9229": "from þan ilke time; þat Bruttes comen her liðen.",
  "9230": "And seoððen vmbe stunde; he ferde to Lunden.",
  "9231": "he wes þere an Æstre; mid aðele his uolke.",
  "9232": "bliðe wes þe Lundenes tun; for Vthere Pendragun.",
  "9233": "He sende his sonde; ȝeond al his kinelonde.",
  "9234": "he bæd þa eorles; he bæd þa cheorles.",
  "9235": "he bæd þa biscopes; þa boc-ilærede men.",
  "9236": "þat heo comen to Lunden; to Vðer þan kingen.",
  "9237": "in-to Lundenes tun; to Vðer Pendragun.",
  "9238": "Riche men sone; to Lundene comen.",
  "9239": "heo brohten wif heo brohten child; swa hehte Vther þe king.",
  "9240": "Mid muchele godnæsse; þe king iherde mæsse.",
  "9241": "& Gorlois þe eorl of Cornwale; & mid him cnihtes uale.",
  "9242": "muche blisse wes i þan tun; mid Vðer kinge Pendragun.",
  "9243": "Þa þe mæsse wes isungen; to halle heo þrungen.",
  "9244": "bemen heo bleowen; bordes heo brædden.",
  "9245": "al þat folc æt & dronc. & blisse heom wes imong.",
  "9246": "Þer sæt Vðer þe king; an his hæh setle.",
  "9247": "forn aȝan him Gorlois; hende cniht ful iwis.",
  "9248": "þe eorl of Cornwale; mid aðele his wife.",
  "9249": "Þa heo weoren alle iseten; eorles to heore mete.",
  "9250": "þe king sende his sonde; to Igærne þere hende.",
  "9251": "Gorlois eorles wif; wifmone alre hendest.",
  "9252": "Ofte he hire lokede on; & leitede mid eȝene.",
  "9253": "ofte he his birles sende; fron to hire borde.",
  "9254": "ofte he hire loh to; & makede hire letes.",
  "9255": "and [heo] hine leofliche biheold; ah inæt whær heo hine luuede.",
  "9256": "Næs þe king noht swa wis; ne swa ȝære-witele.",
  "9257": "þat imong his duȝeþe; his þoht cuðe dernen.",
  "9258": "Swa longe þe king þis him droh; þat Gorlois iwærð him wrað.",
  "9259": "& him gromede swiðe; wið þene king for his wife.",
  "9260": "Þe eorl & his cnihtes; arisen forð-rihtes.",
  "9261": "& forð mid þan wife; cnihtes swiðe whraðe.",
  "9262": "Vther king þis isah; & here-fore særi wes.",
  "9263": "& nom him forð-rihtes; twælf wise cnihtes.",
  "9264": "& sende after Gorlois; gumenene ældere.",
  "9265": "and beden hine an hiȝinge; cumen to þan kinge.",
  "9266": "& don þan kinge god riht; & beon icnowen of his pliht.",
  "9267": "þat he ha[f]de þene king iscend; & from his borde wes iwende.",
  "9268": "he and his cnihtes; mid muchele vn-rihte.",
  "9269": "for þe king him wæs glad wið; & for he hailede in his wif.",
  "9270": "& ȝif he nalde aȝein cumen; & his gult beon icnawen;",
  "9271": "þe king him wold after; and don al his mahten.",
  "9272": "binimen him al his lond; and his seoluer & his gold.",
  "9273": "Þis iherde Gorlois; gumenene lauer[d].",
  "9274": "& he and-sware ȝaf; eorlene wraðest.",
  "9275": "Næi swa me helpe Drihte; þa iscop þas daȝes lihte.",
  "9276": "nulle ich nauere aȝæn cumen; no his grið ȝirnen.",
  "9277": "ne scal he neuere on liue. me scende of mine wife.",
  "9278": "& suggeð Vðer kinge; at Tintaieol he mai me finden.",
  "9279": "ȝif he þ[i]der wule ride; þer ich him wulle abiden.",
  "9280": "and þer he scal habbe hærd gome. & mucle weorldes scome.",
  "9281": "Forð wende þe eorl; ire on his mode.",
  "9282": "he wes wærð wið þene king; wunder ane swiðe.",
  "9283": "and þretede Vther þene king; and alle his þeines. mid him.",
  "9284": "ah he nuste whæt com seoððe; sone þer-æfter.",
  "9285": "Þe eorl anan wende; in-to Cornwaille.",
  "9286": "he hafde þer tweie castles; biclused swiðe uaste.",
  "9287": "þæ castles aðele weore; of his eoldrene istreon.",
  "9288": "To Tintaieol he sende; his leofmon þa wes hende.",
  "9289": "Ygerne ihaten; wifene aðelest.",
  "9290": "and heo biclusde uæste; inne þan castle.",
  "9291": "Ygerne wes særi; & sorh-ful an heorte.",
  "9292": "þat swa moni mon for hire; sculden habben þer lure.",
  "9293": "Þe eorl sende sonde; ȝeond al Brutlonde.",
  "9294": "and bæd alcne ohte gome; þat he him sculde to cume.",
  "9295": "for gold and for seolure; & for oðere ȝiuen gode.",
  "9296": "þat heo ful sone; to Tintaieole comen.",
  "9297": "& his aȝene cnihtes; comen forð-rihtes.",
  "9298": "Þa heo to-gædere weoren; sele þeines.",
  "9299": "þa hafde he fulle; fiftene þusend.",
  "9300": "& heo Tintaieol; faste bitunden.",
  "9301": "Uppen þere sæ-stronde; Tintaieol stondeð.",
  "9302": "he is mid sæ-cliuen; faste biclused.",
  "9303": "þat ne bið he biwunne; þurh nanes cunnes monnen.",
  "9304": "bute ȝif hunger; cumen þer an-vnder.",
  "9305": "Þe eorl uerde þenne; mid seouen þusend monnen.",
  "9306": "& wende to ane oðere castle; and bic[lu]sde hi[ne] ful uæste.",
  "9307": "and bilefde his wif in Tintaieol; mid ten þusend monnen.",
  "9308": "For ne þurue þa cnihtes; dæies na nihtes.",
  "9309": "buten biwiten þat castelȝat; & careles liggen. slæpen.",
  "9310": "and þe eorl wuste þene oðer; & mid him his a[ȝen] broðer.",
  "9311": "Þis iherde Vther; þe king wes swiðe steorc.",
  "9312": "þat Gorlois his eorl; his ferde hafde igadere[d].",
  "9313": "and wolde halde weorre; mid muchelere wraððe.",
  "9314": "Þe king bad his ferde; ȝeond al þissen ærde.",
  "9315": "& ȝeond al þan londe. þa stoden an his honde.",
  "9316": "monies kinnes leoden; liðen heom to-gæderes.",
  "9317": "and comen to Lundene; to þan leod-kinge.",
  "9318": "Ut of Lundene tun; ferde Vðer Pendragun.",
  "9319": "he & his cnihtes. ferde uorð-rihtes.",
  "9320": "swa longe þat heo comen; into Cornwæille.",
  "9321": "& ouer þat water heo tueoȝen; þat hatten Tambreis.",
  "9322": "riht to þan castle; þer heo Gorlois wusten.",
  "9323": "Mid muchelere læðe; þene castel heo bilæien.",
  "9324": "ofte heo to-ræsden; mid ræȝere strengðe.",
  "9325": "to-somne heo leopen; leoden þer feollen.",
  "9326": "Fulle seouen nihte; þe king mid his cnihten;",
  "9327": "bilæi þene castel; his men þer hafeden sorȝen.",
  "9328": "ne miste he of þan eorle; naþing iwinnen.",
  "9329": "and alle þa seouen nihte; ilaste þat selliche feoht.",
  "9330": "Þa iseh Vðer king; þat him ne spedde naðing.",
  "9331": "ofte he hine biþohte; whæt he don mahte.",
  "9332": "for Ygærne him wes swa leof; æfne alse his aȝen lif.",
  "9333": "and Gorlois him wes on leoden; monnen alre læðest.",
  "9334": "& ælches weies him wes wa. a þissere weorlde-riche.",
  "9335": "for he ne mihte beon wurðe; na-þing of his wille.",
  "9336": "Þa wes mid þan kinge; an ald mon swuðe hende.",
  "9337": "he wes a swiðe riche þein; and ræh on ælche dome.",
  "9338": "he wes ihaten Vlfin; muche wisdom wes mid him.",
  "9339": "Þe king bræid up his chin; and bisah an Vlfin.",
  "9340": "swiðe he murnede; his mod wes iderued.",
  "9341": "Þa quað Vðer Pendragun; to Ulfin þan cnihte.",
  "9342": "Ulfin ræd me sumne ræd; oðer ich beo ful raðe dæde.",
  "9343": "swa swiðe me longeð; þat ne mai i noht libben.",
  "9344": "after þere faire Ygærne; Þis word halt me derne.",
  "9345": "for Ulfin þe leoue; aðele þine lare.",
  "9346": "lude & stille; don ich heom wulle.",
  "9347": "Þa andswarede Ulfin; þan kinge þet spac wið him.",
  "9348": "Nu ihere ich muche seollic; ænne king suggen.",
  "9349": "Þu luuest Ygærne; and halst hit swa deorne",
  "9350": "þe wifmon is þe to leof; & hire lauerd al to lað.",
  "9351": "his lond þu forbernest; & hine blæð wurchest.",
  "9352": "and þrattest hine to slænne; & his cun to for-donne.",
  "9353": "Wenest þu mid swulche hærme; to biȝeten Ygærne.",
  "9354": "þenne heo sculde don; swa ne deð na wif-man.",
  "9355": "mid æie vnimete; halden luue swete.",
  "9356": "Ah ȝif þu luuest Ygærne; þu sculdest hit halden derne.",
  "9357": "and senden hire sone; of seoluere and of golde.",
  "9358": "& luuien hire mid liste; & mid leofliche bihæste.",
  "9359": "Þa ȝet hit weore a wene; whar þu heo mihtes aȝe.",
  "9360": "for Ygærne is wel idon; a swiðe treowe wimmon.",
  "9361": "swa wes hire moder; & ma of þan kunne.",
  "9362": "To soðe ich þe suggen; leofest alre kinge.",
  "9363": "þat oðere weies þu most ag[i]nnen; ȝif þu hire wult awinnen.",
  "9364": "For ȝursten-dæi me com to; an æremite wel idon.",
  "9365": "& swor bi his chinne; þat he wuste Merlin.",
  "9366": "whar he ælche nihte; resteð vnder lufte.",
  "9367": "and ofte he him spæc wið; & spelles him talde.",
  "9368": "& ȝif we mihte Merlin; mid liste biwinnen.",
  "9369": "þenne mihtest þu þine iwille; allunge biwinne.",
  "9370": "Þa wes Vðer Pendragun; þa softer an his mode.",
  "9371": "& ȝ[a]f and-sware red; Vlfin þu hauest wel isæd.",
  "9372": "Ich þe ȝiue an honde; þritti solh of londe.",
  "9373": "þat þu Merlin biwinne; & don mine iwille.",
  "9374": "Vlfin ȝeond þat folc wende; & sohte al þa uerde.",
  "9375": "& he vmbe stunde; þene æremite f[u]nde.",
  "9376": "and an hiȝinge; brohte hine to þan kinge.",
  "9377": "and þe king him sette an hond; seouen sulȝene lond.",
  "9378": "ȝif he mihte bringen; Merlin to þan kinge.",
  "9379": "Þe æremite gon wende; in þene west ænde.",
  "9380": "to ane wilderne; to ane wude muchele.",
  "9381": "þer he iwune[d] hafde. wel feole wintre.",
  "9382": "and Merlin swiðe ofte; þer-inne sohte.",
  "9383": "Sone þe armite com in; þa ifunde he Mærlin.",
  "9384": "vnder ane treo stonden; and sære him gon longen.",
  "9385": "þene æremite he isæh cume; alse while wes his iwune.",
  "9386": "he orn him to-ȝænes; beiene heo uæineden þas.",
  "9387": "heo clupten heo custen; and cuð-liche speken.",
  "9388": "Þa sæide Merlin; muchel wisdom wes mid him.",
  "9389": "Sæie þu mi leofe freond; wi naldest þu me suggen.",
  "9390": "þurh nanes cunnes þinge; þat þu wældest to þan kinge.",
  "9391": "Ah ful ȝare ich hit wuste; anan swa ich þe miste.",
  "9392": "þat þu icumen weore; to Vðere kinge.",
  "9393": "and what þe king þe wið spæc; and of his londe þe bæd.",
  "9394": "þat þu me sculdest bringe; to Vðer kinge.",
  "9395": "And Vlfin þe sohte; & to þan kinge brohte.",
  "9396": "& Vðer Pendragun. forð-rihtes anan.",
  "9397": "sette him an honde. þritti solh of londe.",
  "9398": "& he sætte þe an honde; seoue sulhȝene lond.",
  "9399": "Vther i[s] of-longed; æfter Ygærne þere hende.",
  "9400": "wunder ane swiðe; after Gorloises wiue.",
  "9401": "Ah longe is æuere; þat ne cum%með nauere.",
  "9402": "þat he heo biwinne; bute þurh mine ginne.",
  "9403": "for nis na wimmon treowere; in þissere worlde-riche.",
  "9404": "& neoðe-les he scal aȝe; þa hende Ygærne;",
  "9405": "on ((hir)) he scal streonen; þat scal wide sturien.",
  "9406": "he scal streonien hire on; ænne swiðe sellichne mon.",
  "9407": "Longe beoð æuere; dæd ne bið he næuere.",
  "9408": "þe wile þe þis world stænt; ilæsten scal is worð-munt.",
  "9409": "and scal inne Rome; walden þa þæines.",
  "9410": "Al him scal abuȝe; þat wuneð inne Bruttene.",
  "9411": "of him scullen gleomen; godliche singen.",
  "9412": "of his breosten scullen æten; aðele scopes.",
  "9413": "scullen of his blode; beornes beon drunke.",
  "9414": "of his eȝene scullen fleon; furene gleden.",
  "9415": "ælc finger an his hond; scarp stelene brond.",
  "9416": "scullen stan walles; biuoren him to-fallen.",
  "9417": "beornes scullen rusien; reosen heore mærken.",
  "9418": "Þus he scal wel longe; liðen ȝeond londen.",
  "9419": "leoden biwinnen; & his laȝen sette;",
  "9420": "Þis beoð þa ((ta))cnen of þan sune. þe cumeð of U[ðe]re Pendragune.",
  "9421": "and of Ygærne; Þes speche is ful derne.",
  "9422": "for ȝet næt hit neoðer. Ygærne no Uðer.",
  "9423": "þat of Vðere Pendragune; scal arisen swilc a sune.",
  "9424": "for ȝet he beoð unstreoned; þa sturieð al þa þeoden.",
  "9425": "Ah Lauerd quað Merlin; nu hit is iwille þin.",
  "9426": "þat forð I scal fusen. to uerde þas kinges;",
  "9427": "þi word ich wulle heren. and nu ich wulle wende;",
  "9428": "and faren ich wulle for þire lufe; to Vthere Pendragune.",
  "9429": "and habben þu scalt þat lond; þat he þe sette an hond.",
  "9430": "Þus heo þa ispecken; þæ æremite gon to weopen.",
  "9431": "deorliche he hine custe; þer heo gunnen dælen.",
  "9432": "Merlin ferde riht suð; þat lond him wæs ful cuð.",
  "9433": "forð-riht he fusde; to þes kinges ferde.",
  "9434": "Sone swa Vðer hine isæh; swa he him to-ȝeines bæh.",
  "9435": "& þus quað V[ð]er Pendragune; Mærlin þu ært wilcume.",
  "9436": "Her ich sette þe an honde; al þene ræd of mine londe.",
  "9437": "and þat þu me ræde; to muchere neode.",
  "9438": "Vther him talde; al þat he walde.",
  "9439": "& hu Ygærne him wes on leoden; wimmo[n]nen leofest.",
  "9440": "and Gorlois hire lauerd; mo[n]nenen alre laðest.",
  "9441": "& buten ich habbe þinne ræd; ful raðe þu isihst me dæad.",
  "9442": "Þa andswerede Merlin; Let nu cume in Vlfin.",
  "9443": "& bitæc him an honde; þritti sulȝene lond.",
  "9444": "& bi-tæc þan æremite; þat þu him bihete.",
  "9445": "for nulle ich aȝæn na lond; neouðer [seoluer na gold].",
  "9446": "for ich am on rade. rihchest alre monnen.",
  "9447": "& ȝif ich wilne æhte; þenne wursede ich on crafte.",
  "9448": "Ah al þin iwille; wel scal iwurðen.",
  "9449": "for ich con swulcne leche-craft; þe leof þe scal iwurðen.",
  "9450": "þat al scullen þine [ch]eres; iwurðen swulc þas eorles.",
  "9451": "þi speche þi dede; i-mong þere duȝeðe.",
  "9452": "þine hors & þine iwe[d]e; & al swa þu scalt ride.",
  "9453": "þenne Ygæ[r]ne þe scal iseon; a mode hire scal wel beon.",
  "9454": "heo lið inne Tintaieol; uaste bituned.",
  "9455": "Nis nan cniht swa wel iboren; of nane londe icoren.",
  "9456": "þe mi[d] strengðe of Tintaieol; þe ȝeten mihten un-tunen.",
  "9457": "buten he weoren ibirsted; mid hungere & mid þurste.",
  "9458": "Þat is þat soðe; þat ich þe sugge wulle.",
  "9459": "þurh alle þinge þu scalt beon; swulc þu eorl weore.",
  "9460": "& ich wulle beon iwil del; swulc him is Brutael.",
  "9461": "þat is a cniht swiðe herd; he is þeos eorles stiward.",
  "9462": "Iurdan is his bur-cniht; he is swiðe wel idiht.",
  "9463": "Ich wulle makien anan; Ulfin swulc is Iurdan.",
  "9464": "Þenne bist þu lauer[d]; & ich Brutael þi stiward.",
  "9465": "& Ulfin Iurdan þi bur-cniht; & we scullen faren nu to-niht.",
  "9466": "faren þu scalt bi ræde; wuder-swa ich þe læde.",
  "9467": "Scullen nu to-nihte; half hundred cnihten.",
  "9468": "mid speren and mid scelden; beon abuten þine telden;",
  "9469": "þat nauere nan qui[k] mon; ne cumen þer aneosten.",
  "9470": "& ȝif þer auer-æi mon cume; þat his hæued him beon bi-numen.",
  "9471": "for þa cnihtes scullen suggen; selen þine beornen.",
  "9472": "þat þu ært ilete blod. and restest þe on bædde.",
  "9473": "Þas þing%ges forð-rihte; þus weoren idihte.",
  "9474": "Forð ferde þe king; næs hit cuð na-þing.",
  "9475": "and ferden forð mid him; Vlfin & Merlin.",
  "9476": "he tuȝen riht þen wæi; þa in-to Tintaieol læi.",
  "9477": "heo comen to þas castles ȝæte; & cuð-liche cleopeden.",
  "9478": "Vndo þis ȝæt-essel; þe eorl is icumen here.",
  "9479": "Gorlois þe læuerd; & Britael his stiward.",
  "9480": "and Iurdan þe burcniht; we habbeoð ifaren al niht.",
  "9481": "Þe ȝæte-ward hit cudde ouer-al; & cnihtes urnen uppen wal.",
  "9482": "and speken wið Gorlois; and hine icneowen mid iwis.",
  "9483": "Þa cnihtes weoren swi[ð]e whæte; and wefden up þa castles ȝæte.",
  "9484": "& letten hine binnen fare; þa læsse wes þa heore care.",
  "9485": "heo wenden mid iwisse; to habben muchel blisse.",
  "9486": "Þa hædden heo mid ginne; Merlin þer wið-inne.",
  "9487": "& heo[lden] Vðer þene king; wið-inne heore walding.",
  "9488": "and ledde þer mid him; his gode þein Ulfin.",
  "9489": "Þis tidinde com biliue; in to þan wife.",
  "9490": "þæt hire læuerd wes icumen; and mid him his þreo gumen.",
  "9491": "Vt com Ygærne; forð to þan eorle.",
  "9492": "and þas word seide; mid wunsume wurde.",
  "9493": "Wil-cume læuerd; monne me leofest.",
  "9494": "& wilcume Iurdan; and Britael is a[l]swa.",
  "9495": "Beo ȝe mid isunde; to-dæled from þan kinge.",
  "9496": "Þa quæð Vðer ful iwis; swulc hit weore Gorlois.",
  "9497": "Muchel þat mon-kun; þæt is mid Vther Pendragun.",
  "9498": "and ich æm bi nihte; bi-stole from þan fihte.",
  "9499": "for æfter þe ic wes of-longed; wifmonne þu ært me leofuest.",
  "9500": "Buð in-to bure; & let mi bed makien.",
  "9501": "and ich me wulle ræsten; to þissere nihte uirste.",
  "9502": "& alle dai to-mærwe; to blissien mire duȝeðe.",
  "9503": "Ygærne beh to bure; & lætte bed him makien.",
  "9504": "wes þat kine-wurðe bed; al mid palle ouer-bræd.",
  "9505": "Þe king hit wel bihedde; & eode to his bedde.",
  "9506": "and Ygærne læi adun; bi Uðere Pendragun.",
  "9507": "Nu wende Ygerne ful iwis; þat hit weoren Gorlois.",
  "9508": "þurh neuere nænes cunnes þing; no icneou heo Vðer þene king.",
  "9509": "Þe king hire wende to; swa wapmon sculde to wimmon do.",
  "9510": "& hæfde him to done; wið leofuest wimmonne.",
  "9511": "& he streonede hire on; ænne selcuðne mon.",
  "9512": "kingen alre kenest; þæ æuere com to monnen.",
  "9513": "& he wes on ærde; Ærður ihaten.",
  "9514": "Nuste noht Ygerne; wha læie on hire ærme.",
  "9515": "for æuere heo wende ful iwis; þat it weoren þe eorl Gorlois.",
  "9516": "Næs þer na mære uirst; buten þat hit wes dæi-liht.",
  "9517": "þer forð-rihtes; vnderȝeten þa cnihtes.",
  "9518": "þat þe king wes iuaren; ut of þere uærde.",
  "9519": "Þa sæiden þa cnihtes; soð þæh hit neoren;",
  "9520": "þat þe king wes ifloȝen; mid ærhþen afeolled.",
  "9521": "ah al hit wes lessinge; þat heo seiden bi þan kinge.",
  "9522": "her-of heo heolden muchel run; uppen V[ð]er Pendragun.",
  "9523": "Þa seiden þa eorles; & þa hæhste beornes.",
  "9524": "Nu þenne hit wat Gorlois; hu hit iuaren is.",
  "9525": "þat ure king is ifaren; & his ferde bilæiued.",
  "9526": "he wule forð-rihtes; wepni his cnihtes.",
  "9527": "and ut he wule to fihten; & feollen us to grunden.",
  "9528": "mid woden his þeines; muchel wæl makien.",
  "9529": "þenne weore us beteren; þat we iboren neoren.",
  "9530": "Ah leten we blawen bemen; & bonnien ure uerde.",
  "9531": "& Cador þe kene; scal beren þas kinges marke.",
  "9532": "hæbben haȝe þene drake; bi-foren þissere duȝeðe.",
  "9533": "and faren to þan castle; mid kene ure folke.",
  "9534": "and þe eorl Aldolf; scal beon ure aldre.",
  "9535": "& we him scullen here; swulc hit þe king weoren.",
  "9536": "& swa we s[c]ullen mid rihte; wið Gorlois fihten.",
  "9537": "and ȝif he us wule speken wið; & ȝernen þis kinges grið.",
  "9538": "setten sæhtnusse; mid æðen soð-fæste.",
  "9539": "þenne maȝen we mid wurð-scipen; heonene iwenden.",
  "9540": "þenne nabbeoð ure æfterlinges; nane up-breidinges.",
  "9541": "þat we for ærhscipe; heonene at-ærnden.",
  "9542": "Al þat leodliche folc; bilufde þesne ilke ræd.",
  "9543": "Bemen heo bleowen. bonneden uærden.",
  "9544": "up heo hafden þene drake; ælches mærken vnimake.",
  "9545": "þer wes moni bald scalc; þe sceld weiden on sculdre.",
  "9546": "moni þein kene; & wenden to þan castle.",
  "9547": "Gorlois wes wið-innen; mid kene his monnen.",
  "9548": "he lette blawen beomen; & bonnien his ferden.",
  "9549": "leopen an steden; cnihtes gunnen riden.",
  "9550": "Þæs cnihtes weoren swiðe wate; & wenden ut at þan ȝate.",
  "9551": "to-somne heo comen sone; fastliche heo on-sloȝen.",
  "9552": "feolle fæie men; uolden isohten.",
  "9553": "þer wes muche blod-gute; balu wes on folke.",
  "9554": "imong þan fihte ful iwis; mon sloh þene eorl Gorlois.",
  "9555": "Þa gunnen his men fleon; & þa oðere after teon.",
  "9556": "heo comen to þan castle; and binnen heo þrasten.",
  "9557": "Sone hit comen binnen; ba twa þa uerden.",
  "9558": "þer ileste þat fiht; þurh þene dæi-liht.",
  "9559": "ær þe dai weore al a-sceken; wes þe castel biȝeten.",
  "9560": "næs þer nan swa wracche swein; þat he nes a wel god þein.",
  "9561": "Comen þa tidinde; in-to Tintageol an hiȝende.",
  "9562": "forð into þan castle. þer Vðer wes inne.",
  "9563": "þat islaȝen wes ful iwis; þe eorl heore læuerd Gorlois.",
  "9564": "& alle his here-gumen; and his castel inumen.",
  "9565": "Þis iherde þe king; þer he læi an skent%ting.",
  "9566": "& leop ut of bure; swulc hit an liun weore.",
  "9567": "Þa quað þe king Vðer; of þissen tiðende he wes wær.",
  "9568": "Beoð stille beoð stille; cnihtes inne halle.",
  "9569": "here ich æm ful iwis; eore læuerd Gorlois.",
  "9570": "and Iurdan mi bur-ward; and Brutael mi stiward.",
  "9571": "Ich & þas tweie cnihtes; leopen ut of þan fihte.",
  "9572": "and hider in we beoð idraȝen; neore we noht þere islaȝen.",
  "9573": "Ah nu ich wulle fusen; & sumnien mine ferde.",
  "9574": "and ich & mine cnihtes; scullen al bi nihte.",
  "9575": "faren in ænne tun; and imeten Vðer Pendragun.",
  "9576": "and buten he of sæhnesse speken; ich wulle me wu[r]ðliche awrake.",
  "9577": "& ȝe þesne castel; bi-cluseð swiðe uaste.",
  "9578": "and hateð me Ygerne; þat heo noht ne murne.",
  "9579": "Nu ich fare forð-riht; habbeoð alle gode niht.",
  "9580": "Bi-foren ferde Merlin; & þe þein Vlfin.",
  "9581": "& seoððen Uðer Pendragun; ut of Tintageolestun.",
  "9582": "æuere heo uerden alle niht; þat hit wes dæi-liht.",
  "9583": "Þa com he to þan ærde; þer læi his ferde.",
  "9584": "Merlin hafde a þene king; his wlite iset þurh alle þing.",
  "9585": "þa icneowen cnihtes; heore kinelauerd.",
  "9586": "þer wes moni oht Brut; mid blissen a-feolled.",
  "9587": "þa weoren inne Bruttene; blissen inoȝe.",
  "9588": "hornes þer bleowen; gleomen g[unn]en. gleowen.",
  "9589": "glad æuer-ælch cniht; al mid pælle bi-þæht.",
  "9590": "Þreo dæies wes þe king; wuniende þere.",
  "9591": "& þan feorðe dæie; to Tintaieol he wende.",
  "9592": "He sende to þan castle; his selest þeines.",
  "9593": "& grætte Ygærne; wifuene aðelest;",
  "9594": "& sende hire taken; whæt heo i bedde speken.",
  "9595": "hehte heo þat heo aȝeuen; þene castel biliue.",
  "9596": "þer nes nan oðer ræd; for hire lauerd wes dæd.",
  "9597": "Ȝet wende Ygærne; þat hit soð weoren;",
  "9598": "þat þe dæde eorl; i-soht hafede his duȝeðe.",
  "9599": "and al heo ilæfde; þat hit læs weore.",
  "9600": "þat þe king Vðer; æuere weoren icumen her.",
  "9601": "Cnihtes eoden to ræde; cnihtes eoden to rune.",
  "9602": "radden þat heo nalden; þene castel lengere halden.",
  "9603": "heore brugge heo duden adun; & bitahte hine Vðer Pendragun.",
  "9604": "Þa stod al þis kine-lond; æft an Vtheres hond.",
  "9605": "Þer Vðer þe king; nom Ygærne to quene.",
  "9606": "Ygærne wes mid childe; bi Vðer kinge.",
  "9607": "al þurh Merlines wiȝel; ær heo biwedded weore.",
  "9608": "Þe time com þe wes icoren; þa wes Arður iboren.",
  "9609": "Sone swa he com an eorðe; aluen hine iuengen.",
  "9610": "heo bigolen þat child; mid galdere swiðe stronge.",
  "9611": "heo ȝeuen him mihte; to beon bezst alre cnihten.",
  "9612": "heo ȝeuen him an-oðer þing; þat he scolde beon riche king.",
  "9613": "heo ȝiuen him þat þridde; þat he scolde longe libben.",
  "9614": "heo ȝifen him þat kine-bern; custen swiðe gode.",
  "9615": "þat he wes mete-custi; of alle quike monnen.",
  "9616": "þis þe alue him ȝef; and al swa þat child iþæh.",
  "9617": "Æfter Arður wes iboren; þeo ædie burde",
  "9618": "heo wes ihaten Æne. þat ædien maiden.",
  "9619": "& seoððen heo nom Loð; þe Leones ahte.",
  "9620": "heo wæs inne Loeneis; leodene læfdi.",
  "9621": "Longe l[i]uede Vðer; mid muchelere blisse her.",
  "9622": "mid gode griðe mid gode friðe; freo on kine-dome.",
  "9623": "Þa þe he wes ald mon; þa com him ufel on.",
  "9624": "þat vfel hine læide adun; seoc wes Vðer Pendragun.",
  "9625": "swa he wes here; seoc seoue ȝere.",
  "9626": "Þa iwurðen Bruttes; swiðe [un]balded.",
  "9627": "heo duden ofte unwræste; al for æie-leste.",
  "9628": "Þe ȝet læi ibunden; in þe quarterne of Lunden.",
  "9629": "Octa Hengestes sune; þa at Eouerwic wes inume.",
  "9630": "and his iueren Ebissa; & his o[ð]er Ossa.",
  "9631": "Heom biuusten twælf cnihtes; dæies and nihtes.",
  "9632": "þa weoren weri of-læien; inne Lundenne.",
  "9633": "Octa iherde suggen; of seoc-nesse þas kinges.",
  "9634": "& spac wið þa wardes-men; þe hine witen scolden.",
  "9635": "Hærcneð me nu cnihtes; þat ich eou wulle cuðen.",
  "9636": "We liggeð here i Lundene; uaste ibunden;",
  "9637": "and ȝe monienne longne dæi; ouer us ilæien habbeoð.",
  "9638": "Bettere us weoren to libben; inne Sexlonde.",
  "9639": "mid muchele richedome; þene þus reouliche here;",
  "9640": "& ȝif ȝe wolden iwurðen; & don mine iwille.",
  "9641": "ich eou wolden ȝiuen lond; muchel seoluer & gold.",
  "9642": "þat a ȝe mihten riche; rixlien in þan londe.",
  "9643": "and eoure lif libben; swa eou bið alre leofuest.",
  "9644": "For no biden ȝe nauere ȝiuen gode; of Vðer kinge.",
  "9645": "for nu ful raðe he bið dæd; and his duȝeðen al bilæueð.",
  "9646": "þenne nabben ȝe nouðer; þat an no þat o[ð]er.",
  "9647": "Ah biðenche eou ohte men; & doð us eoure mildze on.",
  "9648": "& þencheð whæt eou weoren leof; ȝif ȝe þus ibunden leien.",
  "9649": "& mihten in eouwer londe; libben inne winne.",
  "9650": "Swiðe ofte Octa; wið þæs cnihtes spac swa.",
  "9651": "Cnihtes gunnen runen; cnihtes gunnen ræden.",
  "9652": "to Octa heo seiden ful stille;  We scullen don þine iwille.",
  "9653": "Aðes heo sworen; swiken þat heo nalden.",
  "9654": "Hit wæs in ane nihte; þat þe wind wende rihte.",
  "9655": "forð i-wenden cnihtes; to þere mid-nihte.",
  "9656": "and ledden uorð Octa; & Ebissa & Ossa.",
  "9657": "after þere Temese; tuhten forð in-to þere sæ.",
  "9658": "forð heo iwenden; into Sæx-londen.",
  "9659": "Heore cun heom com aȝeines; mid mucle flockes.",
  "9660": "heo liðen ȝeond þan leoden; swa heom wes alre leofuest.",
  "9661": "me heom bi-tahte lond; me ȝæf heom seoluer & gold.",
  "9662": "Octa hine bi[ð]ohte; whæt he don mahte.",
  "9663": "he þohten hider wenden; & wræken his fader wunden.",
  "9664": "Ferden heo biȝæten; of folke vnimete.",
  "9665": "to þere sa heo wenden; mid muchele þrætte.",
  "9666": "to Scotlonde heo comen;",
  "9667": "sone heo fusden alond. and mid fure hit igrætten;",
  "9668": "Sæxes weoren ræie. Scottes heo sloȝen;",
  "9669": "mid fure heo adun læiden. [þri]tti hundred tunes;",
  "9670": "Scottes heo sloȝen; moni and unifoȝen.",
  "9671": "Comen þa tidende; to Vðer kinge.",
  "9672": "Vðer wes swiðe wa; & wunderliche ihærmed.",
  "9673": "and senden into Loæines; to leofen his freonden.",
  "9674": "and grette Lot his aðum; & hehte hine beon an sund.",
  "9675": "& hahte hine nimen an his hond; al his kine-wurðe lond.",
  "9676": "chihtes and freomen; and freo-liche heom halden.",
  "9677": "& leden heom to ferde; swa laȝen beoð an ærde.",
  "9678": "& he hæhte his cnihtes leoue; beon hærsume Loðe.",
  "9679": "mid leofliche læten swulc he weoren leodene king.",
  "9680": "For Lot wes swiðe god cniht, & hafde ihalden moni fiht.",
  "9681": "and he wes mete-custi; æuer-alche monne.",
  "9682": "he bi-tahten him þa warde; of alle þissen ærde.",
  "9683": "Octa heold muche vnfrið; & Lot faht him ofte wið.",
  "9684": "& ofte he ahte biȝæt; & ofte he heom losede.",
  "9685": "Bruttes hafden muchel mode; & vni-mete prute.",
  "9686": "& weoren æie-lese; for þas kinges alde.",
  "9687": "and lætten swiðe hokerliche; of Lote þan eorle.",
  "9688": "and duden swiðe vnwraste; alle his haste.",
  "9689": "and weoren alle twi-ræde; heore teone wes þa mare.",
  "9690": "Þis wes isæid sone; seocken þan kinge.",
  "9691": "þat his hæȝe men; Lot al for-hoȝeden.",
  "9692": "Nu ich þe wulle tellen; a þissen boc-spællen.",
  "9693": "hv Vðer þe king; uu[nd]ede hine seolven.",
  "9694": "He sæide þat he wolde; wende to his ferde.",
  "9695": "and mid his eȝene iseon; wæ þer wolde wel don.",
  "9696": "He lette makien þere; gode horse-bere.",
  "9697": "& letten beoden uerde; ȝeond al his kine-ærde.",
  "9698": "þat ælc mon bi his liue; comen to him swiðe.",
  "9699": "bi heore liue & bi heore leme. to wræken þas kinges scome.",
  "9700": "& ȝif þær is æi gume; þæt nulle hiȝenliche cume.",
  "9701": "ich wulle hine hiȝenliche fordon; oðer slæn oðer an-hon.",
  "9702": "Alle ful sone; to hirede heo comen.",
  "9703": "no durste þær bilæuen; na þæ uatte no þe læne.",
  "9704": "Þe king forð-rihtes; nom alle his cnihtes.",
  "9705": "& ferde him anan; to þan tune of [V]er[o]lam.",
  "9706": "abuten Uerolames tun; com him V[ð]er Pendragun.",
  "9707": "Octa wes wið-innen; mid alle his monnen.",
  "9708": "Þa wes Verolam; a swiðe kine-wurðe hom.",
  "9709": "Seint Alban wes þe[r] islæȝen; & idon of lif-dæȝen.",
  "9710": "Þe burh wes seoððe for-uaren; & muchel folc þer wes islæȝen.",
  "9711": "Vðer lai wið-uten; & Octa wið-innen.",
  "9712": "Vðeres ferde; fusde to wal((e)).",
  "9713": "ræsden to feondliche; þeines riche.",
  "9714": "ne mihte heo of þan walle; ænne stan falle.",
  "9715": "no mid nare strengðe; þene wal amærre.",
  "9716": "Wælle bliðe wes þæ; Hangestes sune Octa.",
  "9717": "þa he isæh Bruttes; buȝen from walle;",
  "9718": "& sorh-ful wenden. aȝæin to heore telden.",
  "9719": "Þa sæide Octa; to his iueren Ebissa.",
  "9720": "Her is icumen to [Vero]lam; V[ð]er þe lome mon.",
  "9721": "& wulle wið us here; fihten in his bære.",
  "9722": "he wænde mid his crucche; us a-dun þrucche.",
  "9723": "Ah to-mærȝe wæne hit dæi buð; duȝeðe scal arisen.",
  "9724": "& oppenien ure castel-ȝæten. þas riche we s[c]ullen al biȝeten.",
  "9725": "ne scullen we nauære here liggen. for ane lom%me monne.",
  "9726": "Ut we scullen riden; uppen ure steden. goden.",
  "9727": "and to Uðere fusen. & his folc fællen.",
  "9728": "for alle heo beoð fæie; þat hider beoð iridenen.",
  "9729": "and nimen þene lome mon; and leggen in ure benden.",
  "9730": "and halden þene wræcche; a þat he for-wurðe.",
  "9731": "& sa me scal lacnien; his leomes þat beoð sare.",
  "9732": "and his ban rihten; mid bite[r]e stelen.",
  "9733": "Þus him ispac Octa; wið his iuere Ebissa.",
  "9734": "ah al hit iwrað oðer; þene heo iwenden.",
  "9735": "A-marȝe þa hit daȝede; duren heo un-tunden.",
  "9736": "up aras Octa; Ebissa & Ossa.",
  "9737": "and hehten heore cnihtes; ȝarkien heom to fihte.",
  "9738": "vndon her brade ȝæten; burȝen un-tunen;",
  "9739": "Octa him ut ræd; & muche folc him after glæd.",
  "9740": "mid balden his beornen; þer he bælu funden.",
  "9741": "Vðer him þis isæh; þat Octa heom to bæh.",
  "9742": "& þohten his ferde; feolen to grunde.",
  "9743": "Þa cleopede Uðer; mid quickere stefene þer.",
  "9744": "Wær beo ȝe Bruttes; balde mine þeines.",
  "9745": "Nu is icumen þe ilke dæi; þe Drihten us helpen mai.",
  "9746": "þat Octa scal ifinden; þat he þrættede me to binden.",
  "9747": "Iþenche[ð] on eoure aldren; hu gode heo weoren to fehten;",
  "9748": "Iþenche[ð] þene wurð-scipe; þat ich eou habbe wel biwiten.",
  "9749": "ne læten ȝe næuere þas hæðene; bruken eoure hames.",
  "9750": "þæs ilke awedde hundes; walden eouwere londes.",
  "9751": "And ich wullen bidden Drihten; þat scop þæs dæies lihten.",
  "9752": "& alle þaie halȝen; þa an hæfene hæhȝe sitteð.",
  "9753": "þar [ich] on þissen felde; mote beon ifroured.",
  "9754": "Nu fuseð heom to swiðe; fulste eou Drihten.",
  "9755": "þe al-waldinde God bi-witen mine þeines.",
  "9756": "Cnihtes gunnen riden; gæres gunnen gliden.",
  "9757": "breken bræde speren br((u))sleden sceldes.",
  "9758": "helmes þer scenden; scalkes feollen.",
  "9759": "Þe Bruttes weoren balde; & bisie to fihten.",
  "9760": "& þa hæðene hundes; hælden to grunde.",
  "9761": "Þer wes islaȝen Octa; Ebissa & Ossa.",
  "9762": "þer seouen-tene þusend; siȝen into helle.",
  "9763": "feole þer at-wenden; touward þan norð enden.",
  "9764": "Al þene dæi-lihte; Vðeres cnihtes.",
  "9765": "sloȝen and nomen; al þat heo neh comen.",
  "9766": "þa hit wes eauen; þa wes hit al biwunnen.",
  "9767": "Þa sunggen hired-men; mid hæȝere strengðe.",
  "9768": "& þæs word sæiden; inne murie heore songen.",
  "9769": "Her is V[ð]er Pendragun; icume to Verolames tun;",
  "9770": "& he hæfueð idubbed swa; Octa & Ebissa & Ossa.",
  "9771": "& itah heom a londen; laȝen swiðe stronge.",
  "9772": "þat men maȝen tellen; heore cun to spelle.",
  "9773": "and þer-of wurchen songes; inne Sæx-londe.",
  "9774": "Þa wes Vðer bliðe; & igladed swuðe.",
  "9775": "and spac wið his duȝeðe; þe deore him wes an heorte.",
  "9776": "& þas word sæide; Vðer þe alde.",
  "9777": "Sexisce men me habbeo[ð]; for hene ihalden.",
  "9778": "mine unhæle me at-witen; mid heore hoker-worden.",
  "9779": "for ich wes here; ilad inne horse-bere.",
  "9780": "& sæiden þat ich ((wes)) ded; and mi duȝeðe aswunden.",
  "9781": "And nu is muchel sellic. isiȝen to þissere riche;",
  "9782": "þat nu haueð þeos dede king; þas quiken aqualden.",
  "9783": "& summe he heom flæmde; uorð mid þan wedere.",
  "9784": "Nu iwurðen her-after; Driht%tenes wille.",
  "9785": "Fluȝen Sæxisce men; feondliche swiðe.",
  "9786": "þe weoren bihalues; ihalden from þan fihte.",
  "9787": "forð heo gunnen scriðen; into Scotlonde.",
  "9788": "and nomen heom to kinge; Colgrim þene hende.",
  "9789": "He wes Hængestes mæie; & monnen him leofuest.",
  "9790": "and Octa hine lufede; þæ while þe he leouede.",
  "9791": "Weoren þa Saxisce men; swiðe iswunten.",
  "9792": "& iscriðen heom to-somne; into Scot-londe.",
  "9793": "& Colgrim þene hende; heo makeden to kinge.",
  "9794": "& sumneden færde; wide ȝeond þan ærde.",
  "9795": "and sæiden þat heo wolden; mid heore wiðer-craften.",
  "9796": "inne Winchastre tun; quellen Vðer Pendragun.",
  "9797": "Wa la wa; þat hit sculde iwurðen swa.",
  "9798": "Nu sæiden Saxisce men; in heore som-runen;",
  "9799": "Nime we six cnihtes; wise men and wihte.",
  "9800": "hæweres witere; & senden we to hirede.",
  "9801": "læten heom uorð liðen; an almes-monnes wisen.",
  "9802": "& wunien an hirede; mid heȝe þan kinge.",
  "9803": "and æuer-ælche dæie; þurh-gon al þa duȝeðe.",
  "9804": "and gan to þas kinges dale; swulc heo weoren vn-hale.",
  "9805": "& imong þan wracchen; harcnien ȝeorne.",
  "9806": "ȝif mon mihte mid crafte; a dæi oðer a nihte.",
  "9807": "inne Winchæstres tun; cumen to V[ð]er Pendragun.",
  "9808": "& mid morð-spelle; þene king aquellen.",
  "9809": "þenne weoren heore iwil; allunge iwurden.",
  "9810": "þenne weoren heo care-læse; of Costantines cunne.",
  "9811": "Nu wenden forð þa cnihtes; al bi dæies lihten;",
  "9812": "on ælmes-monnes claðes. cnihtes for-cuðest.",
  "9813": "to þas kinges hirede; þer heo hærm wrohten.",
  "9814": "Heo eoden to þære dale; swulc heo weoren un-hale.",
  "9815": "& hærcneden ȝeornen; of þas kinges hærme.",
  "9816": "hu me þæne king mihte; to dæðe idihte.",
  "9817": "Þa imetten heo enne cniht; from þan kinge he com riht.",
  "9818": "he wes Vðeres mæi; & monnen him leofuest.",
  "9819": "Þas swiken þer heo sæten; on-longen þere streten.",
  "9820": "cleopeden to þan cnihte; mid cu[ð]liche worden.",
  "9821": "Lauerd we beoð wracche men; a þissere weorlde-riche.",
  "9822": "while we weoren on londe; for gode men iholden.",
  "9823": "a þat Sæxisce men; setten us a-dune.",
  "9824": "& al bi-ræiueden us; & ure æhten binomen us.",
  "9825": "Nu we beden singeð; for Vðer kinge.",
  "9826": "ælche dæie on a mæl; ure mete trukeð.",
  "9827": "ne cumeð nauere inne ure disc; neoðer flæs ma no fisc.",
  "9828": "no nanes cunnes drænc; buten water scenc.",
  "9829": "buten water clæne; for þi we beoð þus læne.",
  "9830": "Þis iherde þe cniht; aȝæn he eode forð-riht.",
  "9831": "& com to þan kinge; þer he lai on bure.",
  "9832": "& seide to þan kinge. Lauerd beo þu on sunde.",
  "9833": "her-ute sitteð six men; iliche on heouwen;",
  "9834": "alle heo beoð iferen; iscrudde mid heren.",
  "9835": "While heo weoren; a þissere worlde-richen.",
  "9836": "god-fulle þeines; mid goden a-feolled.",
  "9837": "nu habbeoð Sæxisce men; isæt hom to grunden.",
  "9838": "þat heo beoð on weorlde; for wracchen i-halden.",
  "9839": "no raccheoð heo to borde; bu[t]en bræd ane.",
  "9840": "no to heore drenc%ches; bute water scenches.",
  "9841": "Þus heo leodeð heore lif; inne þire leode.",
  "9842": "& heore beoden biddeð; þat Godd þe lete longe libben.",
  "9843": "Þa quað V[ð]er þe king; Let heom cumen hide((r)) in.",
  "9844": "ich heom wulle scruden; & ich heom wulle ueden.",
  "9845": "for mines Drihtenes lufe; þa wille þa ich liuie.",
  "9846": "Comen into bure; beornes þa swikele.",
  "9847": "þe king heom lette feden; þæ king heom lette scruden.",
  "9848": "& nihtes hom læiden. ælc on his ((bedde)).",
  "9849": "and ælc on his halue; heoȝede ȝeorne.",
  "9850": "hu heo mihten þene king; mid morðe aquellen.",
  "9851": "ah ne mihten heo þurh naþing; aquellen Vðer þene king.",
  "9852": "ne þurh nane crafte; cumen to him ne [m]ahten.",
  "9853": "Þa iwærd hit in ane time; þe ræin him gon rine.",
  "9854": "þa cleopede þer a læche; þer he læi on bure.",
  "9855": "to ane bur-cnihte; and hahte hine forð-rihtes.",
  "9856": "irne to þere welle; þe wes on-væst þere halle.",
  "9857": "and setten þe[r]e ænne ohte swain; to biwiten heo wið ræin.",
  "9858": "For þe king ne mai on duȝeðe; bruken nanes drenches.",
  "9859": "buten cald welles stræm; þat him is ique[m]e.",
  "9860": "þat is to his ufele; aðelest alre drenc%che.",
  "9861": "Þas speche uorð-rihtes; iherden þas six cnihtes.",
  "9862": "to harme heo weoren wi((þ))te; and ut wenden bi nihte.",
  "9863": "forð to þere welle. þer ((ho)) hærm wrohten;",
  "9864": "Vt heo droȝen sone; amppullen scone.",
  "9865": "i-fulled mid attere; weten alre bitterest.",
  "9866": "six amppullen fulle; heo ȝeoten i þan welle.",
  "9867": "þa wes þa welle anan; al mid attre bi-gon.",
  "9868": "Þa weoren ful bliðe; þæ swiken on heore liue.",
  "9869": "& forð heo iwenden; ne dursten heo þer bilæfen.",
  "9870": "Þa comen þer forð-rihtes; tweien bur-cnihtes.",
  "9871": "heo beren on heore honde; twæie bollen of golde.",
  "9872": "Heo comen to þare welle; and heore bollen feolde.",
  "9873": "aȝæin heo gunnen wende; to Vðer þan kinge.",
  "9874": "forð in-to þan bure; þer he læi on bedde.",
  "9875": "Hail seo þu Vðer; nu we beoð icumen her.",
  "9876": "and we habbeoð þe ibroht; þat þu ær bedde.",
  "9877": "cæld welle water; bruc hit on wunne.",
  "9878": "Vp aras þe seocke king; & sat on his bedde.",
  "9879": "of þan watere he dronc; & sone he gon sweten.",
  "9880": "his heorte gon to wakien; his neb bigon to blakien.",
  "9881": "his wombe gon to swellen; þe king gon to swelten.",
  "9882": "Næs þer nan oðer ræd; þer wes Vðer king dæd.",
  "9883": "alle heo iwurðen dede; þat drunken of þan watere.",
  "9884": "Þa þat hired isah; þat sorhȝen of þan kinge.",
  "9885": "& of þas kinges monnen; þe mid attre weoren for-done.",
  "9886": "þa wenden to þere welle; cnihtes þe weoren snælle.",
  "9887": "& þa welle for-duden; mid derfulle swincche.",
  "9888": "mid eorðe & mid stanen; stepne hul makeden.",
  "9889": "Þa nomen þa duȝeðe; þene king dede.",
  "9890": "vnimete uolc; & forð hine uereden.",
  "9891": "stið-i-modede men; in; to Stanhengen.",
  "9892": "& hine þer bureden; bi leofen his broðer.",
  "9893": "side bi side; beiene heo þer liggeð.",
  "9894": "Þa com hit al to-gadere; þat hæhst wes on londe.",
  "9895": "eorles & beornes; & boc-ilarede men.",
  "9896": "heo comen to Lundene; to muchelere hustinge.",
  "9897": "Nomen heom ro rade; þeines riche.",
  "9898": "þat heo wolden ouer sæ. senden sonde;",
  "9899": "in-to Bruttainne; after bezst alre ȝeoȝeðe.",
  "9900": "þa a þissere weorlden-riche; a þan dæȝen weore.",
  "9901": "Ærður ihaten; bezst alre cnihten.",
  "9902": "and suggen þat he cumen sone; to his kinedome.",
  "9903": "for dæd him wes Vðer; al-swa Aurilien wes ær.",
  "9904": "and Vðer Pendragune; nefde nenne oðerne sune.",
  "9905": "þat mihte after his daȝen; halden Bruttes to laȝe.",
  "9906": "mid wurð-scipe halden; & þisne kinedom walden.",
  "9907": "For ȝæt weoren in þissen londe; Sæxes at-stonden.",
  "9908": "Colgrim þe kene; and moni þusend of his iueren.",
  "9909": "þa ofte ure Bruttes; makeden hufele burstes.",
  "9910": "Bruttes ful sone; þreo biscopes nomen.",
  "9911": "and ridæres seouene; ræiȝe on wisdome.",
  "9912": "forð heo gunnen buȝen; in-to Bruttaine.",
  "9913": "& heo ful sone; to Ærðure comen.",
  "9914": "Hail seo þu Arður; aðelest cnihten.",
  "9915": "Vðer þe græten; þa he sculde iwiten.",
  "9916": "& bæd þat þu sculdest; a Brutten þe seoluen.",
  "9917": "halden laȝen rihte; & hælpen þine folke.",
  "9918": "and witen þisne kinedom. swa god king sculden don.",
  "9919": "þine feond flæmen; & driuen heom of londen.",
  "9920": "& he bad þe to fultume; þene milde Godes sune.",
  "9921": "þat þu mostes wel don; & þat lond of Godde a-fon.",
  "9922": "for dæd is Vðer Pendragun; & þu ært Ærður his sune.",
  "9923": "& dæd is þe oðer; Aurilien his broðer.",
  "9924": "Þus heo gunnen tellen; & Arður sæt ful stille.",
  "9925": "ænne stunde he wes blac; and on heuwe swiðe wak.",
  "9926": "ane while he wes reod; and reousede on heorte.",
  "9927": "Þa hit alles up brac; hit wes god þat he spac.",
  "9928": "þus him sæide þer-riht; Arður þe aðele cniht.",
  "9929": "Lauerd Crist Godes sune; beon us nu a fultume.",
  "9930": "þat ich mote on life; Goddes laȝen halden.",
  "9931": "Fif-tene ȝere wes Ar[ð]ur ald; þa þis tiðende him wes itald.",
  "9932": "& alle heo weoren wel bitoȝen; for he wes swiðe iðoȝe.",
  "9933": "Ærður forð-rihtes; cleopede his cnihtes.",
  "9934": "& hæhte æuer-ælcne mon; bonnien his weppnen.",
  "9935": "& heore hors sadelie; hiȝendliche swiðe.",
  "9936": "for he wolde buȝe; to þissere Brutene.",
  "9937": "To þere sæ wenden; sele þeines.",
  "9938": "at Mihæles Munte; mid muchelere uerede.",
  "9939": "þa sæ heo sætten a þat strond; at Suð-ham-tune heo comen alond.",
  "9940": "Forð him gon ride; Arður þe riche.",
  "9941": "riht to Selechæstre; þer him sel þuhte.",
  "9942": "þer wes; Bruttene weored; baldeliche isomned.",
  "9943": "Muchel wes þa blisse; þa Arður com to burhȝe.",
  "9944": "þer wes bemene blæst; & swiðe glade beornes.",
  "9945": "þer heo houen to kinge; Arður þene ȝunge.",
  "9946": "Þa þe Arður wes king; hærne nu seollic þing.",
  "9947": "he wes mete-custi; ælche quike monne.",
  "9948": "cniht mid þan bezste; w[u]nder ane kene.",
  "9949": "he wes þan ȝungen for fader; þan alden for frouer.",
  "9950": "and wið þan vnwise; w[u]nder ane sturnne.",
  "9951": "woh him wes wunder lað. and þat rihte a leof;",
  "9952": "Ælc of his birlen; & of his bur-þæinen.",
  "9953": "& his ber-cnihtes; gold beren an honden.",
  "9954": "to ruggen and to bedde; iscrud mid gode webbe,",
  "9955": "Nefde he neuere nænne coc; þat he nes keppe swi[ð]e god.",
  "9956": "neuær nanes cnihtes swein; þat he næs bald þein.",
  "9957": "Þe king heold al his hired; mid hæȝere blise.",
  "9958": "& mid swulche þinges; he ouer-com alle kinges.",
  "9959": "mid ræhȝere strengðe; & mid riche-dome.",
  "9960": "swulche weoren his custes; þat al uolc hit wuste.",
  "9961": "Nu wes Arður god king; his hired hine lufede.",
  "9962": "æc hit wes cuð wide; of his kine-dome.",
  "9963": "Þe king huld i Lundene; ane muchele hustinge.",
  "9964": "þer-to weoren ilaðede; his leond-cnihtes alle.",
  "9965": "riche men and hæne; to hæȝen þan king.",
  "9966": "Þa þe hit wes al icume; uolc vnimete.",
  "9967": "vp a-ræs Arður; aðelest kingen.",
  "9968": "& lette bringen him biforen; halidomes wel icoren.",
  "9969": "þer-to gon cneoli; þe king sume þrie.",
  "9970": "nuste noht his duȝeðe; what he deme wolde.",
  "9971": "Arður heold up his riht hond; ænne að he þer swor",
  "9972": "þat næuere bi his liue; for nanes monnes lære.",
  "9973": "ne sculden inne Brutene; Sæxes wurðen bliðe.",
  "9974": "londes beon wurðen; no wurð-scipe bruke.",
  "9975": "ah he heom wolde flemen; for heo weoren iuæid wið him.",
  "9976": "sloȝen Vðer Pendragune; þe wes Costa[n]ces sune.",
  "9977": "swa heo duden þene o[ð]er; Aurilien his broðer.",
  "9978": "for þi heo weoren on londe; laðest alre uolke.",
  "9979": "Arður. forð-rihtes; nom his wise cnihtes.",
  "9980": "weore heom lef. weore heom lað; alle heo sworen þene að.",
  "9981": "trouliche þat heo wolden; mid Arðure halden.",
  "9982": "& wreken þene king Vðer; þat Sæxes aqualden her.",
  "9983": "Arður his writen sende; wide ȝeond his londe.",
  "9984": "after alle þan cnihten; þe he biȝiten mihte.",
  "9985": "þat heo ful sone; to þan kinge comen.",
  "9986": "& he heom wolde on londe; leofliche at-halden.",
  "9987": "scipien heom mid londe; mid seoluere & mid golde.",
  "9988": "Forð þe king ferde; mid vnimete uerde.",
  "9989": "folc he ledde sællic; & ferde riht to Eouerwic.",
  "9990": "Þer he læi ane niht; amærwe he ferde forð-riht.",
  "9991": "þer he wuste Colgrim; & his iueren mid him.",
  "9992": "S[eo]ððen Octa wes of-slaȝen; & idon of lif-dæȝen.",
  "9993": "þe wes Hengestes sune; vt of Sæxlonde icumen.",
  "9994": "Colgrim wes þe hæhst mon; þat ut of Sax-londe com.",
  "9995": "after Hengeste; & Horse his broðer.",
  "9996": "& Octa & Ossa; and heore iuere Ebissa.",
  "9997": "Heold a þan ilke dæȝen; Colgrim Sæxes to laȝen.",
  "9998": "ladde & radde; mid ræȝere strengðe.",
  "9999": "muchel wes þat moncun; þat ferde mid Colgrim.",
  "10000": "Colgrim iherde tidende; of Arðu[r]e þan kinge.",
  "10001": "þat he touward him com; and wolde him vfel don.",
  "10002": "Colgrim hine biþohte; whæt he don mahte.",
  "10003": "& bonnede his uerde; ȝeond al þan norð ærde.",
  "10004": "Þer liðen to-somne; alle Scotleode.",
  "10005": "Peohtes & Sæxes; siȝen heom to-gæderes.",
  "10006": "& moniennes cunnes men; uuleden Colgrimen.",
  "10007": "Forð he gon fusen; mid vnimete verde.",
  "10008": "to-ȝaines Arðure; aðelest kingen.",
  "10009": "he þohte to quellen; þe king on his þeoden.",
  "10010": "& his folc ual[l]en; uolden to grunden.",
  "10011": "& setten al þis kine-lond; an his aȝere hond.",
  "10012": "& fallen to þan grunde; Arður þene ȝunge.",
  "10013": "Forð wende Colgrim; & his ferde mid him.",
  "10014": "& wende mid his ferde; þat he com to ane watere.",
  "10015": "þat water is ihaten Duglas; duȝeðen hit aquel[d]e",
  "10016": "Þer com Arður him a-ȝein. ȝaru mid his fehte.",
  "10017": "in ane brade forde; þa ferden heom imetten.",
  "10018": "fastliche on-sloȝen; snelle heore ke[m]pen.",
  "10019": "feollen þa uæie; uolden to grunde.",
  "10020": "Þer wes muchel blod-gute; balu þer wes riue.",
  "10021": "brustlede scæftes; beornes þer ueollen.",
  "10022": "Þat isæh Arður; on mode him wes unneðe.",
  "10023": "Arður hine biðohte; whæt he don mahte.",
  "10024": "& t[eh] hine a-bac-ward; in enne uald brade.",
  "10025": "Þa wenden his feond; þat he flæn walde.",
  "10026": "þa wes glad Colgrim; and al his ferde mid him.",
  "10027": "heo wenden þat Arður; mid arhðe weore afallæd þere.",
  "10028": "& tuȝen ouer þat water; alse heo wode weoren.",
  "10029": "Þa Arður þat isah; þat Colgrim him wes swa neh.",
  "10030": "& heo weoren beien; bihalu((e))s þan wateren.",
  "10031": "þus seide Arður; aðelest kingen.",
  "10032": "Iseo ȝe mine Bruttes; here us bi[h]alfues.",
  "10033": "ure iuan uulle; Crist heom a-ualle.",
  "10034": "Colgrim þene stronge; ut of Sæx-londe.",
  "10035": "His cun i þisse londe; ure ælderne a-qualden.",
  "10036": "ah nu is þe dæi icumen; þe Drihten haueð idemed.",
  "10037": "þat he scal þat lif leosen; & leosien his freonden.",
  "10038": "oðer we sculle dæde beon; ne muȝe we hine quic iseon.",
  "10039": "Scullen Sæxisce men; sorȝen ibiden.",
  "10040": "& we wreken wurhliche; ure wine-maies.",
  "10041": "Vp bræid Arður his sceld; foren to his breosten.",
  "10042": "& he gon to rusien; swa þe runie wulf.",
  "10043": "þenne he cumeð of holte; bi-honged mid snawe.",
  "10044": "and þencheð to biten; swulc deor swa him likeð.",
  "10045": "Arður þa cleopede; to leofe his cnihten.",
  "10046": "For[ð] we biliue; þeines ohte.",
  "10047": "alle some[d] heom to; alle we sculleð wel don.",
  "10048": "& heo uorð hælden; swa þe hæȝe wude.",
  "10049": "þenne wind wode. weieð hine mid mæine.",
  "10050": "Fluȝen ouer þe woldes. þritti þusend sceldes.",
  "10051": "& smiten a Colgrimes cnihtes; þat þa eorðe aȝæn quehte.",
  "10052": "Breken braden speren; brustleden sceldes.",
  "10053": "feollen Sæxisce men; folden to grunden.",
  "10054": "Þat isah Colgrim; þer-uore wa wes him.",
  "10055": "þe alre hendeste mon; þe ut of Sexlonde com.",
  "10056": "Colgrim gon to flænne; feondliche swiðe.",
  "10057": "& his hors hine bar; mid hæhȝere strengðe.",
  "10058": "ouer þat water deope; & scelde hine wið dæðe.",
  "10059": "Saxes gunnen sinken; sorȝe heom wes ȝiueðe.",
  "10060": "Arður wende his speres ord; and for-stod heom þene uord.",
  "10061": "þer adruncke Sexes; fulle seoue þusend.",
  "10062": "Summe heo gunnen wondrien; swa doð þe wilde cron.",
  "10063": "i þan mor-uenne; þenne his floc is awemmed.",
  "10064": "& him halde[ð] after; hauekes swifte.",
  "10065": "hundes in þan reode; mid reouðe hine imeteð.",
  "10066": "þenne nis him neouðer god. no þat lond no þat flod.",
  "10067": "hauekes hine smiteð; hundes hine biteð.",
  "10068": "þenne bið þe kinewurðe foȝel; fæie on his siðe.",
  "10069": "Colgrim ouer feldes; flæh him biliues.",
  "10070": "þat he com to Eouerwic; riden swiðe sellic.",
  "10071": "he wenden into burȝe; & faste heo biclusde.",
  "10072": "hafuede he binnen; ten þusend monnen.",
  "10073": "burh-men mid þa beztse; þe him bihalues weoren.",
  "10074": "Arður halde after; mid þritti þusend cnihten.",
  "10075": "& ferde riht to Eouerwic. mid folke swiðe sellic.",
  "10076": "and bi-læi Colgrim; þe weorrede aȝæin him.",
  "10077": "Seouen niht þer biuoren; wes suð-ward ifaren.",
  "10078": "Baldolf þe hende; broðer Colgrimes.",
  "10079": "and lai bi þare sæ-brimme; & abad Childrichen.",
  "10080": "Childric wes i þan daȝen; cæiser of riche laȝen.",
  "10081": "inne Alemaine; þat aðel wes his aȝene.",
  "10082": "Þa i-herde Baldolf; þer he bi sæ lai.",
  "10083": "þat Arður hafde inne Eouerwic; Colgrim biclused.",
  "10084": "Baldolf hæfde ibonned; seouen þusend monnen.",
  "10085": "baldere beornnen; þe bi sæ leien.",
  "10086": "heo nomen heom to ræden; þat aȝæin heo wolden riden.",
  "10087": "and bi-læuen Childric; & faren in-to Eouerwic.",
  "10088": "& fehten wi[ð] Arðure; & aquellen al his duȝeðe.",
  "10089": "Baldolf swor on his grome; þat he wolde beon Ar[ð]ures bone.",
  "10090": "& bruken al þas riche; mid Colgrime his broðere.",
  "10091": "Nolde Baldolf abide; þan keisere Childriche.",
  "10092": "ah þenne he ferde uorð; and droh him forð-rihtes nor[ð].",
  "10093": "from dæie to dæie; mid bald((r))e duȝeðe.",
  "10094": "þat he com in ane wude; in ane wilderne.",
  "10095": "from Ar[ð]ures ferde; fulle seoue milen.",
  "10096": "He hafde iþohte bi nihten; mid seouen þusend cnihten.",
  "10097": "to riden uppen Arður; ær þe king ((wore war)).",
  "10098": "and his folc afeollen & hine seolf aquelle.",
  "10099": "Ah al hit oðer iwarð; oðer he iwende.",
  "10100": "for Baldolf hafede on hirede; ænne cniht Bruttiscne.",
  "10101": "he wes Arðures mæi; Maurin ihaten.",
  "10102": "Maurin bi-halues; to þan wude halde.",
  "10103": "þurh wude & þurh feldes; þat he com to Arðures teldes.",
  "10104": "and þus seide sone; to Arður kinge.",
  "10105": "Hail seo þu Arður; kingene aðelest.",
  "10106": "ich æm hidere icume; ich æm of þine cunne.",
  "10107": "Her is Baldulf icumen; mid swiðe hærde hære-gumen.",
  "10108": "& þencheð in þissere nihte; to slæn þe & þine cnihtes.",
  "10109": "to wracken his broðer; þe swiðe is vnbalded.",
  "10110": "ah Godd him scal for-wrænen; þurh his muchele mihten;",
  "10111": "& send nu uorð Cador; þene eorl of Cornwaile.",
  "10112": "and mid him ohte cnihtes; gode and wihte.",
  "10113": "fulle seoue hundred; selere þeines.",
  "10114": "& ich heom wulle ræden; & ich hom wulle leden.",
  "10115": "hu heo muwen Baldulf; slæn al-se enne wulf.",
  "10116": "Forð ferde Cador; & alle þas cnihtes.",
  "10117": "þat heo comen bihalues; þer Bal((d))ulf lai on comele.",
  "10118": "heo him to helden; on ælchere haluen.",
  "10119": "heo sloȝen heo nomen; al þat heo aneh comen.",
  "10120": "þer weoren aqualde; niȝen hundred alle italde.",
  "10121": "Baldulf wes bi-halues; igan him aburhȝe[n].",
  "10122": "& þurh þa wilderne flæh; feondliche swiðe.",
  "10123": "and hafde his men leofe; mid reouðe bilæfued.",
  "10124": "& fleh him swa feor norð; þat he com swa uorð;",
  "10125": "þer Arður lai in uolde. mid richen his ferde;",
  "10126": "al a-buten Eouerwic. king swiðe seollic;",
  "10127": "Colgrim wes wið-innen. mid Sæxisce monnen.",
  "10128": "Baldulf hine biþohte; what he don mihte.",
  "10129": "mid wulches cunnes ginne; he mihte cumen binnen.",
  "10130": "in-to þere burhȝe; to Colgrime his broðere;",
  "10131": "þe wes him on liue; leofest alre monne.",
  "10132": "Baldulf lette striken; to þan bare lichen.",
  "10133": "his bærd and his chinne; & makede hine to crosse.",
  "10134": "he lette sceren half his hæfd; and nom him ane harpe an hond.",
  "10135": "He cuðen harpien wel; an his child-haden.",
  "10136": "& mid his harpe he ferde; to þas kinges hirede.",
  "10137": "& gon þær to gleowien; & muche gome to makien.",
  "10138": "Ofte me hine smæt; mid smærte ȝerden.",
  "10139": "ofte me hine culde; swa me deð crosce.",
  "10140": "ælc mon þe hine imette; mid bismare hine igratte.",
  "10141": "swa nauere na mon nuste; of Baldulfes custe.",
  "10142": "buten hit weore crosse; icumen to þan hirede.",
  "10143": "Swa he eode longe up-ward; swa longe he eode a-dun-ward.",
  "10144": "þæt heo weoren warre; þe weoren þær wið-innen.",
  "10145": "þæt hit wes Baldulf; Colgrimes broðer.",
  "10146": "Heo wurpen ut enne rap; & Baldulf hine faste igrap.",
  "10147": "and brud%den up Baldolf; þat he binnen com.",
  "10148": "mid swulches cunnes ginnes; Baldulf com wið-innen.",
  "10149": "Þa wes bliðen Colgrim; and alle his cnihtes mid him.",
  "10150": "and swiðe heo gunnen þrat%tien; Arður þene king.",
  "10151": "Arður bihalues wes; & þis gomen isæh.",
  "10152": "and wraðde hine sulfne; wunderliche swiðe.",
  "10153": "and hæhte anan wepnien; al his wunliche uolc.",
  "10154": "he þohte þe burhȝe; mid strengðe to biwinnen.",
  "10155": "Alse Arður wolde; to þan walle ræse.",
  "10156": "þa com þer riden; Patric þe ric%che mon.",
  "10157": "Þat wes a Scottisc þein. scon((e)) an his londen;",
  "10158": "& þus clupien a-gon. to þan kinge anan.",
  "10159": "Hail seo þu Arður; aðelest Brutten.",
  "10160": "Ich þe wulle tellen; neouwe tidende;",
  "10161": "of þan kæisere Childriche; þan wode & þan richen.",
  "10162": "þan strongen & þan balden; He is inne Scottlonde.",
  "10163": "ihælde to are hafene; & hames for-berneð.",
  "10164": "and waldeð al ure lond; after his ahȝere hond.",
  "10165": "He haueð uerde wel idone; al þa strengðe of Rome.",
  "10166": "he sæið mid his ȝelpe; þenne me him win scenc%cheð.",
  "10167": "þat þu ne dærst in nare [st]ude; his ræsses abiden.",
  "10168": "no on uelde no on wude; no nauere nane stude.",
  "10169": "& ȝif þu him abidest; he þe wule binden.",
  "10170": "quellen þine leoden; and þi lond aȝen.",
  "10171": "Ofte wes Arðure wa; nauere wurse þene þa.",
  "10172": "and he droh hine a-bac; bihalues þere burȝe.",
  "10173": "clupede to ræde; cnihtes to neode.",
  "10174": "beornes and eorles; & þa hali biscopes.",
  "10175": "& bad þat heo him radden; hu he mihte on richen.",
  "10176": "mid his mon-weorede; his monscipe halden.",
  "10177": "& fehten wið Childriche; þan stronge & þan richen.",
  "10178": "þa hider wolde liðe; to helpen Colgrime.",
  "10179": "Þa andswarede Bruttes; þa þere weoren bihalues;",
  "10180": "Faren we riht to Lundene. and lete hine liðen after.",
  "10181": "& ȝif he cumeð riden; sorȝe he scal ibiden.",
  "10182": "he seolf and his ferde; fæie scal iwurðen.",
  "10183": "Arður al bilufeden; þat radden his leoden.",
  "10184": "forð he gon liðen; þat he to Lundene com.",
  "10185": "Colgrim wes in Eouerwic; & þær abad him Childric.",
  "10186": "Chilric gon wende; ȝeon þan norð ende.",
  "10187": "& nom on honde; muchæl dal of londe.",
  "10188": "Al Scot-þeode; he ȝaf his ane þeine.",
  "10189": "& al Norð-humberlond; he sette his broðer an hond.",
  "10190": "Galeweoie & Orcaneie; he ȝaf his ane eorle.",
  "10191": "him-seolf he nom from Humbre; þat lond into Lundene.",
  "10192": "Ne þohte he nauere-mare; of Arður habben are.",
  "10193": "buten he wolden his mon bicume; Arður Vðeres sune.",
  "10194": "Arður wes in Lundene; mid alle Brutleoden.",
  "10195": "he bed his ferde; ȝeond alle þissen ærde.",
  "10196": "þat æuer-ælc mon; þe him god vðen.",
  "10197": "ræðe & ful sone; to Lundene comen.",
  "10198": "Þa wes Ænglene lond; mid ærmþe of-fulled.",
  "10199": "her wes wop & her wes rop. and reouðen vniuoȝe.",
  "10200": "muchel hunger & hæte; at æuer-ælche monnes ȝete.",
  "10201": "Arður sende ouer sæ; sele tweie cnihtes.",
  "10202": "to Hoele his mæie; þe wes him leofest monnen.",
  "10203": "þe ahte Bruttaine; cniht mid þan bezste.",
  "10204": "and bad hine ful sone; þat he hider come.",
  "10205": "liðen to londe; leoden to helpen.",
  "10206": "for Chældrich hafde an honde; muchel of þissen londe.",
  "10207": "and Colgrim & Baldulf; him to iboȝen weoren.",
  "10208": "and þohten Arður þene king; driuen ut of cuððen.",
  "10209": "binimen him his icunde; and his kineriche.",
  "10210": "þenne were his cun iscend mid scome-liche witen.",
  "10211": "heore wurð-scipe iloren; a þissere worlde-richen.",
  "10212": "þenne weoren þan kingge betere; þat he iboren neore.",
  "10213": "Þis iherde Howel; þa hahste of Brutaine.",
  "10214": "& he cleopien agon; his sele cnihtes anan.",
  "10215": "& bæd heom to horse; hiȝenliche swiðe.",
  "10216": "& faren into France; to þan freo cnihten.",
  "10217": "& seide heom þat heo comen; raðe & ful sone.",
  "10218": "to Mihæles Munte; mid muchere strenðe.",
  "10219": "alle þa þe wolden; of seoluere & of golde.",
  "10220": "wurh-scipe iwinne; a þissere weorlde-richen.",
  "10221": "To Peito he sende; sele his þeines.",
  "10222": "& summe touward Flandres; feondliche swiðe.",
  "10223": "and to Turuine; tweie þer wenden.",
  "10224": "& into Gascuinne; cnihtes æc gode.",
  "10225": "& hahten heom mid maine; touward Mihhæles Munte.",
  "10226": "& ær heo eoden to ulode; heo sculden habbeon ȝiuen gode.",
  "10227": "þat heo mihte þa bliðere; buȝen from heore ærde.",
  "10228": "& mid Howele þan hende; cumen to þissen londe.",
  "10229": "to helpen Arðure; aðelest kingen.",
  "10230": "Þreottene dæies i-gon weoren; seoððen þa beoden com%men þære.",
  "10231": "þa halden h[eo] to sæ; swa hahȝel deh from wolcne.",
  "10232": "twa hundred scipene; þer weoren wel biwitene.",
  "10233": "me feolden heom mid folke; and heo forð wenden.",
  "10234": "wind stod & þat weder; after heore wille.",
  "10235": "and heo at Hamtone; halden to londe.",
  "10236": "Up leoppen of scipe; wode scalk%kes.",
  "10237": "beren to londe; halmes & burnen.",
  "10238": "mid spæres & mid sceldes; heo wriȝen al þa feldes.",
  "10239": "Þer wes moni bald Brut; þat beot wes aræred.",
  "10240": "heo beoteden swiðe; bi heore quiken liue.",
  "10241": "þat heo wolden igræten; Cheldric þene richen.",
  "10242": "þene [balde] kæisere mid muchele harme þere.",
  "10243": "And ȝif he nolde awæi fleon; & touward Alemaine teon.",
  "10244": "and he wolde on londe; mid fehte atstonden.",
  "10245": "mid balde his beornen; beorkes abiden;",
  "10246": "here beo sculde bilauen; þat heom weore alre l[eof]est.",
  "10247": "hafden and heore honden; & heore white halmes.",
  "10248": "& swa heo scullen on londen; losien heore freonden.",
  "10249": "hælden into hælle. hæðene hundes.",
  "10250": "Arður wes i Lundene; aðelest kingen.",
  "10251": "& iherde suggen; suðere spellen.",
  "10252": "þat was icumen to londe; Howel þe stronge.",
  "10253": "to Hamtune forð-rihtes; mid þritti þusen cnihten.",
  "10254": "& mid vnimete uolke; þat wolleȝede þan kinge.",
  "10255": "Arður him to-ȝaines bah; mid hæhȝere blisse.",
  "10256": "mid muchelere mon-weorede; to-ȝæines his mæie.",
  "10257": "To-somne heo comen; blisse wes on hirede;",
  "10258": "custen & clupten; & cuðliche speken.",
  "10259": "& anan forð-rihtes; somneden heore cnihtes.",
  "10260": "Þa weoren þer to-somne; sele twa ferden.",
  "10261": "Howel sculde dihten; þritti þusend cnihten.",
  "10262": "& Arður hafde an londe; feouwerti þusend an honde.",
  "10263": "Forð-rihtes he wenden; touward þan norð ænde.",
  "10264": "toward Lincolne; þe Cheldric þe kaisere bilai.",
  "10265": "Ah he heo þa ȝæte; nefde noht biwunnen.",
  "10266": "for þer weoren wið-innen; seoue þusen monnen.",
  "10267": "ohte men and wihte; dæies and nihtes.",
  "10268": "Arður mid his ferde; fusde touward burȝe.",
  "10269": "& Arður for-bæd his cnihtes; dæies & nihtes.",
  "10270": "þat heo liðen stille; swulc heo stelen wolden.",
  "10271": "liðen ouer leoden; & luden bilefden.",
  "10272": "hornes & bemen; alle weoren bilafde.",
  "10273": "Arður nom enne cniht; þe wes oht mon and wiht.",
  "10274": "& sende hine to Lincolne; to leuen his monnen.",
  "10275": "& he heom to soðe; sæide mid muðe.",
  "10276": "þat cumen wolde Arður; aðelest kingen.",
  "10277": "to þere middernihte; & mid him moni god cniht.",
  "10278": "& ȝe wið-inne; þenne beoð eou iwarre.",
  "10279": "þat þenne ȝe i-hereð þene dune; þat ȝe ȝæten untunen.",
  "10280": "and fuse[ð] ut of burȝe; & eoure feo[n]d felleð.",
  "10281": "& smiteð a Cheldrichen; þan strongen & þan richen.",
  "10282": "and we heom sculleð tellen; Bruttisse spelles.",
  "10283": "Hit was to þere middel-niht; þe mone scæn suð-riht.",
  "10284": "Arður mid his ferde; fusde to burh.",
  "10285": "þat folc wes swa stille; swa heo stelen wolden.",
  "10286": "forð heo comen liðen; þat heo iseiȝen Lincolne.",
  "10287": "Þus him cleopien agon; Arður þe kene mon.",
  "10288": "Whar beo ȝe mine cnihtes; mine hære-kemppen.",
  "10289": "Iseo ȝe þa teldes; þer Childrich lið i ueldes.",
  "10290": "Colgrim & Baldulf; mid baldere strengðe.",
  "10291": "þat Alemainisce uolc; þat us hæfeð ihærmed.",
  "10292": "& þat Sæxisce uolc; þat sorȝen us bihateð.",
  "10293": "þat alle habbeoð aqualde; þa hæhste of mine cunne.",
  "10294": "Constanz and Co[n]stantin; & Vðer þe wes fader min.",
  "10295": "and Auriliæn Ambrosie; mines fader broðer.",
  "10296": "& moni þusend monnen; of aðele mine cunne.",
  "10297": "Uten we heom to liðe; and to grunde leggen.",
  "10298": "and wreken wruð-liche; ure cun & heore riche.",
  "10299": "and alle some[d] forð-riht; nu ride æuer-alc god cniht.",
  "10300": "Arður gon to riden; þa ferde gon gliden.",
  "10301": "swulc al þa eorðe; wolde for-bærnen.",
  "10302": "and smiten i þa ueldes; i-mong Childriches teldes.",
  "10303": "Þæt wes þæ æreste mon; þe þer cleopien agon.",
  "10304": "Arður þe heȝe gume; þe wes Vðeres sune.",
  "10305": "kenliche & lude; swa bicumeð kinge.",
  "10306": "Nu fulste us Marie; Goddes milde moder.",
  "10307": "and ich ibidde hire sune; þat he us beon a fultume.",
  "10308": "Æfne þan wordes; turnden heo heore ordes.",
  "10309": "stikeden & sloȝen; al þat heo neh comen.",
  "10310": "And cnihtes ut of burhȝe; buȝen heom to-ȝæines.",
  "10311": "ȝif heo fluȝen to burȝen; þer heo for-wur[d]en.",
  "10312": "ȝif heo floȝen to þa wude. þer hi heom forduden.",
  "10313": "comen þer heo comen; æuere heo heom sloȝen.",
  "10314": "Nis hit a nare boc idiht; þat æuere weore æi fiht.",
  "10315": "inne þissere Bruttene; þat balu weore swa riue.",
  "10316": "for volken him wes ærmest; þat æuere com to ærde.",
  "10317": "þer wes muchel blod-gute; balu wes on folke.",
  "10318": "dæð þer wes rife; þe eorðe þer dunede.",
  "10319": "Childrich þe kæisere; hæfede ænne castel here.",
  "10320": "a Lincolnes felde; þer he læi wið-innen.",
  "10321": "þe wes neouwen iworht & swiðe wel biwust.",
  "10322": "& þere weoren mid him; Baldulf & Colgrim.",
  "10323": "and iseȝen þat heore uolc; fæie-sih worhten.",
  "10324": "& heo forð-riht anon; on mid heore burnen.",
  "10325": "and fluȝen ut of castle; kenscipe bidaled.",
  "10326": "and fluȝen forð-riht anan; to þe wude of Calidon.",
  "10327": "Heo hafden to i-feren; seouen þusend rideren.",
  "10328": "and ho bilafden of-slaȝen; & idon of lif-daȝen.",
  "10329": "feowerti þusu[n]de; i-feolled to þan grunde.",
  "10330": "Alemainisce men; mid ær[m]ðe for-demed.",
  "10331": "and þa Sexisce men; ibroht to þan gru[n]den.",
  "10332": "Þa isæh Arður aðelest kingen.",
  "10333": "þat Childrich wes i-floȝen; in-to Calidonie. itoȝen.",
  "10334": "and Colgrim & Baldulf; mid him iboȝen weoren.",
  "10335": "in-to þan haȝe wude; in-to þan hæȝe holme.",
  "10336": "& Arður bæh after; mid sixti þusend cnihten.",
  "10337": "Bruttene leoden; þene wude al bileien.",
  "10338": "and an are halfe hine feolden; fulle seoue milen.",
  "10339": "treo uppen oðer; treo-liche faste.",
  "10340": "an oðer halue he hine bilai; mid his leod-ferde.",
  "10341": "þreo daȝes & þreo niht; þat wes heom muchel pliht.",
  "10342": "Þa isæh Colgrim; alse he læi þer-in.",
  "10343": "þat þer wes buten mete; scarp hunger & hete.",
  "10344": "ne heom no heore horsen; hælp nefde nenne.",
  "10345": "And þus cleopede Colgrim; to þan kaisere.",
  "10346": "Sæie me lauerd Childric; soðere worden.",
  "10347": "for whulches cunnes þinge; ligge we þus here.",
  "10348": "Whi nulle we ut faren; & bonnien ure ferden.",
  "10349": "and biginnen fehtes; wið Arður & wið his cnihtes.",
  "10350": "for betere us is on londe; mid mon-scipe to liggen.",
  "10351": "þene we þus here; for hungere to-wurðen.",
  "10352": "iswenche[ð] us sære; folke to scare.",
  "10353": "Oðer we sendeð wið and wið; and ȝeornen Arðures grið.",
  "10354": "and bidden þus his milce; & ȝisles him bitechen.",
  "10355": "& wurchen freond-scipe; wið þan freo kinge.",
  "10356": "Þis iherde Childric; þer he læi wið-inne dic.",
  "10357": "and he andswarede wið ærm-liche stefene.",
  "10358": "Ȝif hit wulle Baldulf; þe is þin aȝe broðer.",
  "10359": "and ma of ure iferen; þe mid us sunden here.",
  "10360": "þat we bidden Ar[ð]ures grið; & sahtnesse him wurchen wið.",
  "10361": "after æuwer wille; don ich hit wulle.",
  "10362": "For Arður is swiðe hæh mon; ihalden on leoden.",
  "10363": "leof alle his monnen; & of kine-wurðe cunne.",
  "10364": "al of kingen icume; he wes Vðeres sune.",
  "10365": "& of[t] hit ilimpeð; a ueole cunne þeoden.",
  "10366": "þer gode cnihte((s)); cumeð to sturne fihte.",
  "10367": "þat heo ærest biȝiteð; after heo hit leoseð.",
  "10368": "& al swa us to-ȝere; is i-l[u]mpen here.",
  "10369": "& æft us bet ilimp%peð ȝif we moten liuien.",
  "10370": "Sone forð-rihtes; andswareden þa cnihtes.",
  "10371": "Alle us biluuie[ð] þisne ræd; for þu hafest wel isæid.",
  "10372": "Heo nomen twælf cnihtes; & senden forð-rihtes.",
  "10373": "þer he wes on telde; bi þas wudes ende.",
  "10374": "þe an cleopeden anan; mid quickere stefne.",
  "10375": "Lauerd Arður þi grið; we wolden speken þe wið.",
  "10376": "hider þe kaisere us sent; Childric ihaten.",
  "10377": "& Colgrim & Baldulf; beien to-somne.",
  "10378": "Nu and æuere-mare; heo bidde[ð] þine ære.",
  "10379": "þine men heo wulleð bicumen; & þine mon-scipe hæȝen.",
  "10380": "& heo wulleð ȝiuen þe ȝisles inowe.",
  "10381": "& halden þe for lauer[d]; swa þe beoð alre leofest.",
  "10382": "ȝif heo moten liðe; heonene mid liue.",
  "10383": "into heore leoden; & lað-spæl bringen.",
  "10384": "For her we habbeo[ð] ifunden; feole cunne sorȝen.",
  "10385": "at Lincolne bilæued; leofe ure mæies.",
  "10386": "sixti þusend monnen; þa þer beoð of-slæȝene.",
  "10387": "& ȝif hit þe weore wille an heorte;",
  "10388": "þat we mosten ouer sæ; winden mid seile.",
  "10389": "nulle we nauere-mare. æft cumen here.",
  "10390": "for her we habbeo[ð] for-loren; leoue ure mæies.",
  "10391": "swa longe swa bi[ð] æuere. her ne cume we næuere.",
  "10392": "Þa loh Arður; ludere stefene.",
  "10393": "Iþonked wurðe Drihtene; þe alle domes waldeð.",
  "10394": "þat Childric þe stronge; is sad of mine londe.",
  "10395": "Mi lond he hafeð to-dæled; al his duȝeðe cnihtes.",
  "10396": "me seoluen he þohte; driuen ut of mire leoden.",
  "10397": "halden me for hæne; & habben mine riche.",
  "10398": "& mi cun ai for-uaren; mi uolc al fordemed.",
  "10399": "Ah of him bið iwurðen; swa bið of þan voxe.",
  "10400": "þenne he bið baldest; ufen-an þan walde.",
  "10401": "& hafeð his fulle ploȝe; & fuȝeles inoȝe.",
  "10402": "for wild-scipe climbið and cluden iseche[ð].",
  "10403": "i þan wilderne; holȝes him wurcheð.",
  "10404": "Faren wha-swa auere fare; naueð he næuere nænne kare.",
  "10405": "he weneð to beon of duȝeðe; baldest alre deoren.",
  "10406": "Þenne siȝeð him to; segges vnder beorȝen.",
  "10407": "mid hornen mid hunden; mid haȝere stefenen.",
  "10408": "hunten þar talieð; hundes þer galieð.",
  "10409": "þene vox driueð; ȝeond dales & ȝeond dunes.",
  "10410": "he ulih to þan holme; & his hol isecheð.",
  "10411": "i þan uirste ænde. i þan holle wendeð.",
  "10412": "þenne is þe balde uox; blissen al bideled.",
  "10413": "& mon him to-delueð; on ælchere heluen.",
  "10414": "þenne beoð þer for-cuðest; deoren alre pruttest.",
  "10415": "Swa wes Childriche; þan strongen & þan riche.",
  "10416": "he þohten al mi kine-lond; setten an his aȝere hond.",
  "10417": "ah nu ich habbe hine idriuen; to þan bare dæðe.",
  "10418": "whæðer-swa ich wulle don; oðer slæn oðer a-hon.",
  "10419": "Nu ich wulle ȝifen him grið; & leten hine me spec%ken wið.",
  "10420": "nulle ich hine slæ no ahon; ah his bode ich wulle fon.",
  "10421": "ȝisles ich wulle habben; of hæxten his monnen.",
  "10422": "hors & heore wepnen. ær heo heonne wenden.",
  "10423": "and swa heo scullen wræcchen; to heoren scipen liðen.",
  "10424": "sæilien ouer sæ; to sele heore londe.",
  "10425": "& þer wir[ð]-liche; wunien on riche.",
  "10426": "and tellen tidende; of Arðure kinge.",
  "10427": "hu ich heom habbe i-freoied; for mines fader saule",
  "10428": "& for mine freo-dome; ifrouered þa wræcchen.",
  "10429": "Her wes Arður þe king; aðelen bidæled.",
  "10430": "nes þer nan swa rehȝ mon; þe him durste ræden.",
  "10431": "þet him of-þuhte sære; sone þer-after.",
  "10432": "Childric com of comela; to Arðure þan kinge.",
  "10433": "& he his mon þer bi-com; mid his cnihten alle.",
  "10434": "Feouwer and twenti ȝisles; Childric þer bitæhte.",
  "10435": "alle heo weoren icorene; and hæhȝe men iborenne.",
  "10436": "heo bi-tahten heore hors; and heore burnen.",
  "10437": "scaftes & sceldes; & longe heore sweordes.",
  "10438": "al heo bi-læfden; þat heo þer hæfden.",
  "10439": "forð heo gunnen siȝen; þat heo to sæ comen.",
  "10440": "þer heore scipen gode; bi þere sæ stoden.",
  "10441": "Wind stod on wille; weder swiðe murie.",
  "10442": "he scufen from þan stronde; scipen grete & longe.",
  "10443": "þat lond heo al bilæfden; & liðen after vðen.",
  "10444": "þat nænne siht of londe; iseon heo ne mahten.",
  "10445": "Þat water wes stille; after heore iwille.",
  "10446": "heo letten to-somne; sæiles gliden.",
  "10447": "bord wið borden; beornes þer spileden.",
  "10448": "sæiden þat heo wolden; eft to þissen londe;",
  "10449": "& wreken wur[ð]liche; heore wine-mæies.",
  "10450": "& westen Arðures lond; & leoden aquellen.",
  "10451": "and castles biwinnen; & wilgomen wurchen.",
  "10452": "Swa heo liðen after sæ; efne al swa longe.",
  "10453": "þat heo commen bitwiȝe; Ænglelonde & Normandie.",
  "10454": "heo wenden heore lofes; & liðen toward londe.",
  "10455": "þat heo comen ful iwis; to Derte-muðe at Totteneis.",
  "10456": "mid muchelere blisse; heo buȝen to þan londe.",
  "10457": "Sone swa heo a lond comen; þat folc heo a-sloȝen.",
  "10458": "þa cheorles heo uloȝen; þa tileden þa eorðen.",
  "10459": "heo hengen þa cnihtes; þa biwusten þa londes.",
  "10460": "alle þa gode wiues; heo stikeden mid cnifes.",
  "10461": "alle þa maidene; heo mid morðe aqualden.",
  "10462": "and þaie ilærede men; heo læiden on gleden.",
  "10463": "Alle þa heorede-cnauen; mid clibben heo a-qualden.",
  "10464": "heo velled%den þa castles; þat lond heo a-wæsten.",
  "10465": "þa chirechen heo for-barnden; baluw wes on folke.",
  "10466": "þa sukende children; heo adrenten inne wateren.",
  "10467": "Þat orf þat heo nomen; al heo sloȝen.",
  "10468": "to heore inne ladden; and suden and bradden.",
  "10469": "al heo hit nomen; þat heo neh comen.",
  "10470": "Alle dæi heo sungen; of Ar[ð]ure þan kinge.",
  "10471": "and sæiden þat heo haueden; hames biwunnen.",
  "10472": "þæ scolden heom i-halden; in heore on-walden.",
  "10473": "& þer heo wolden wunien wintres & sumeres.",
  "10474": "and ȝif Arður weoren swa kene; þat he cumen wolde;",
  "10475": "to fihten wið Childrichen; þan strongen & þan richen.",
  "10476": "heo wolden of his rugge; makien ane brugge.",
  "10477": "and nimen þa ban alle; of aðele þan kinge.",
  "10478": "and teien heom to-gadere; mid guldene teȝen.",
  "10479": "and leggen i þare halle-dure; þer æch mon sculde uorð faren.",
  "10480": "to wurð-scipe Chil[dri]che; þan strongen & þan riche.",
  "10481": "Þis wes al heore gome; for Arðures kinges sceome.",
  "10482": "ah al hit iwrað on oðer; sone þer-after.",
  "10483": "heore ȝelp & heore gome; ilomp heom-seoluen to scame.",
  "10484": "& swa deð wel iwære; þe mon þe swa ibereð.",
  "10485": "Childric þe kaisere; biwon. al þat he lokede on.",
  "10486": "he nom Sumer-sete; & he nom Dorsete.",
  "10487": "and al Deuene-scire; þat volc al for-ferde.",
  "10488": "and he Wiltun-scire; mid wiðere igrætte.",
  "10489": "he nom alle þa londes; in-to þære sæ-stronde.",
  "10490": "Þa æt þan laste; þa lette heo blawen.",
  "10491": "hornes & bemen; & bonnien his ferden.",
  "10492": "& forð he wolde buȝen; & Baðen al biliggen.",
  "10493": "and æc Bristouwe; abuten birouwen.",
  "10494": "Þis was heore ibeot; ær heo to Baðe comen.",
  "10495": "To Baðe com þe kæisere; & bilæi þene castel þere.",
  "10496": "& þa men wið-innen; oht-liche agunnen.",
  "10497": "stepen uppen stanene wal; wel iwepned ouer-al.",
  "10498": "& wereden þa riche; wið þan stronge Childriche.",
  "10499": "Þer lai þe kaisere; & Colgrim his iuere.",
  "10500": "& Baldulf his broðer; & moni an-oðer.",
  "10501": "Arður wes bi norðe; and noht her-of nuste.",
  "10502": "ferde ȝeond al Scot-lond; & sette hit an his aȝere hond.",
  "10503": "Orcaneie & Galeweie; Man and Murene.",
  "10504": "and alle þa londes; þe þer-to læien.",
  "10505": "Arður hit wende; to iwislichen þinge.",
  "10506": "þat Childric iliðen weore; to his aȝene londe.",
  "10507": "and þat he nauere-mære; nolde cumen here.",
  "10508": "Þa comen þa tidende; to Arthure kinge.",
  "10509": "þat Childric þa kæisere; icumen wes to londen.",
  "10510": "and i þan suð ende; sorȝen þer worhten.",
  "10511": "þa Arður seide; aðelest kingen.",
  "10512": "Wala-wa walawa; þat ich sparede mine iua.",
  "10513": "þat ich nauede on holte; mid hungere hine ad[r]efed.",
  "10514": "oðer mid sweorde; al hine to-swu[n]gen.",
  "10515": "Nu he me ȝilt mede; for mire god dede.",
  "10516": "ah swa me hælpen Drihten; þæ scop þæs dæies lihten.",
  "10517": "þer-fore he scal ibiden; bitterest alre baluwen.",
  "10518": "harde gomenes; his bone ich wulle iwurðen.",
  "10519": "Colgrim & Baldulf beiene ich wulle aquellen.",
  "10520": "& al heore duȝeðe; dæð scal iðolien.",
  "10521": "Ȝif hit wule ivnnen; Waldende hæfnen.",
  "10522": "ich wulle wurðliche wreken; alle his wiðer-deden.",
  "10523": "ȝif me mot ilasten; þat lif a mire breosten.",
  "10524": "& hit wulle me iunne. þat i-scop mone & sunne.",
  "10525": "ne scal nauere Childric; æft me bi-charren.",
  "10526": "Nu cleopede Arður; aðelest kingen.",
  "10527": "Whar beo ȝe mine cnihtes; ohte men & wiðte.",
  "10528": "To horse; to horse; haleðes gode.",
  "10529": "and we sculle[ð] buȝen; touward Baðe swiðe.",
  "10530": "Leteð up fusen; heȝe forken.",
  "10531": "& bringeð her þa ȝæsles; biforen ure cnihtes.",
  "10532": "and heo scullen hongien; on hæȝe treowen.",
  "10533": "Þer he lette fordon; feouwer & twe[n]ti childerren.",
  "10534": "Alemainisce men; of swi[ð]e heȝe cunnen.",
  "10535": "Þa comen tidende; to Arðure þan kinge.",
  "10536": "þat seoc wes Howel his mæi; þer-fore he wes sari.",
  "10537": "i Clud ligginde; & þer he hine bilæfde.",
  "10538": "Hiȝenliche swiðe; forð he gon liðe.",
  "10539": "þat he bihalues Ba[ð]e; beh to ane uelde.",
  "10540": "þer he alihte; & his cnihtes alle.",
  "10541": "and on mid heore burnen; beornes sturne.",
  "10542": "& he a fif dæle; dælde his ferde.",
  "10543": "Þa he hafde al iset; and al hit isemed.",
  "10544": "þa dude he on his burne; ibroide of stele.",
  "10545": "þe makede on aluisc smið; mid aðelen his crafte.",
  "10546": "he wes ihaten Wygar; þe Witeȝe wurhte.",
  "10547": "His sconken he helede; mid hosen of stele.",
  "10548": "Calibeorne his sweor[d]; he sweinde bi his side.",
  "10549": "hit wes iworht in Aualun; mi[d] wiȝele-fulle craften.",
  "10550": "Halm he set on hafde; hæh of stele.",
  "10551": "þer-on wes moni ȝim-ston; al mid golde bi-gon.",
  "10552": "he wes V[ð]eres; þas aðelen kinges.",
  "10553": "he wes ihaten Goswhit; ælchen oðere vnilic.",
  "10554": "He heng an his sweore; ænne sceld deore.",
  "10555": "his nome wes on Bruttisc; Pridwen ihaten.",
  "10556": "þer wes innen igrauen; mid rede golde stauen.",
  "10557": "an on-licnes deore; of Drihtenes moder.",
  "10558": "His spere he nom an honde; þa Ron wes ihaten.",
  "10559": "Þa he hafden al his i-weden; þa leop he on his steden.",
  "10560": "Þa he mihte bihalden; þa bihalues stoden.",
  "10561": "þene uæireste cniht; þe verde scolde leden.",
  "10562": "ne isæh næuere na man; selere cniht nenne.",
  "10563": "þene him wes Arður; aðelest cunnes.",
  "10564": "Þa cleopede Arður; ludere stæfne.",
  "10565": "Lou war her biforen us; heðene hundes;",
  "10566": "þe sloȝen ure alderen; mid luðere heore craften.",
  "10567": "and heo us beoð on londe; læðest alre þinge.",
  "10568": "Nu fusen we hom to; & stærcliche heom leggen on.",
  "10569": "& wræken wunder-liche; ure cun & ure riche.",
  "10570": "& wreken þene muchele scome; þat heo us i-scend habbeoð.",
  "10571": "þat heo ouer vðen; comen to Derte-muðen.",
  "10572": "& alle heo beoð for-sworene; & alle heo beoð for-lorene.",
  "10573": "heo beoð for-demed alle mid Driht%tenes fulste.",
  "10574": "Fuse we nu forð-ward; uaste to-somne.",
  "10575": "æfne al swa softe; swa we nan ufel ne þohten.",
  "10576": "and þenne we heom cumeð to; mi-seolf ic wullen on-fon.",
  "10577": "an alre freomeste; þat fiht ich wulle big[i]nnen.",
  "10578": "Nu we scullen riden. and ouer lond gliden.",
  "10579": "and na man bi his liue; lude ne wurchen.",
  "10580": "ah faren fæstliche; Drihten us fulsten.",
  "10581": "Þa riden agon; Arður þe riche mon.",
  "10582": "beh ouer wælde; & Baðe wolde isechen.",
  "10583": "Þa tidende com to Childriche; þan strongen & þan richen.",
  "10584": "þat Arður mid ferde com; al ȝaru to fihte.",
  "10585": "Childric & his ohte men; leopen heom to horsen.",
  "10586": "igripen heore wepnen; heo wusten heom ifæied.",
  "10587": "Þis isæh Arður; aðelest kinge.",
  "10588": "isæh he ænne. hæðene eorl. hælden him to-ȝeines.",
  "10589": "mid seouen hundred. cnihten; al ȝærewe to fihten.",
  "10590": "Þe orl him-seolf ferde; bi-foren al his genge.",
  "10591": "& Arður him-seolf arnde; bi-uoren al his ferde.",
  "10592": "Arður þe ræie; Ron nom an honde.",
  "10593": "he stræhte scaft stærcne; stiðimoden king.",
  "10594": "his hors he lette irnen; þat þa eorðe dune((de)).",
  "10595": "Sceld he braid on breosten; þe king wes abolȝen.",
  "10596": "he smat Borel þene eorl; þurh-ut þa breosten.",
  "10597": "þat þæ heorte to-chan; and þe king cleopede anan.",
  "10598": "Þe formeste is fæie; nu fulsten us Drihte.",
  "10599": "and þa hefen-liche quene; þa Drihten akende.",
  "10600": "Þa cleopede Arður; aðelest kinge.",
  "10601": "Nu heom to nu heom to; þat formest is wel idon.",
  "10602": "Bruttes hom leiden on; swa me scal a luðere don.",
  "10603": "heo bittere swipen ȝefuen; mid axes & mid sweordes;",
  "10604": "Þer feolle Cheldriches men; fulle twa þusend.",
  "10605": "swa neuere Arður ne les; næuere ænne of his.",
  "10606": "þer weoren Sæxisce men; folken alre ærmest.",
  "10607": "& þa Alemainisce men; ȝeomerest alre leoden.",
  "10608": "Arður mid his sweorde; fæie-scipe wurhte.",
  "10609": "al þat he smat to; hit wes sone for-don.",
  "10610": "Al wæs þe king abolȝen; swa bið þe wilde bar.",
  "10611": "þenne he i þan mæste; monie [swin] imeteð.",
  "10612": "Þis isæh Childric; & gon him to charren.",
  "10613": "& beh him ouer Auene; to burȝen him-seoluen.",
  "10614": "and Arður him læc to; swa hit a liun weoren.",
  "10615": "& fusde heom to flode; monie þer weoren fæie.",
  "10616": "þer sunken to þan grunde; fif & twenti hundred.",
  "10617": "þa al wes Auene stram; mid stele ibrugged.",
  "10618": "Cheldric ouer þat wate[r] flæh; mid fif-tene hundred cnihten.",
  "10619": "þohte forð siðen; & ouer sæ liðen.",
  "10620": "Arður isæh Colgrim; climben to munten.",
  "10621": "buȝen to þan hulle; þa ouer Baðen stondeð.",
  "10622": "& Baldulf beh him after. mid seoue þusend cnihtes.",
  "10623": "heo þohten i þan hulle; hæhliche at-stonden.",
  "10624": "weorien heom mid wepnen; & Arð((ur)) awæmmen.",
  "10625": "Þa isæh Arður; aðelest kingen.",
  "10626": "whar Colgrim at-stod; & æc stal wrohte.",
  "10627": "þa clupede þe king; kenliche lude.",
  "10628": "Balde mine þeines; buhȝeð to þan hulles.",
  "10629": "For ȝerstendæi wes Colgrim; monnen alre ken%nest.",
  "10630": "nu him is al swa þere gat; þer he þene hul wat.",
  "10631": "hæh uppen hulle; fehteð mid hornen.",
  "10632": "þenne come[ð] þe wlf wilde; touward hire winden.",
  "10633": "Þeh þe wulf beon ane; buten ælc imane.",
  "10634": "& þer weoren in ane loken. fif hundred gaten.",
  "10635": "þe wulf heom to iwiteð; and alle heom abiteð.",
  "10636": "Swa ich wulle nu to-dæi; Colgrim. al fordemen.",
  "10637": "ich am wulf & he is gat. þe gume scal beon fæie.",
  "10638": "Þa ȝet c[l]eopede Arður; aðelest kingen.",
  "10639": "Ȝurstendæi wes Baldulf; cnihten alre baldest.",
  "10640": "nu he stant on hulle; & Auene bi-haldeð.",
  "10641": "hu ligeð i þan stræme; stelene fisces.",
  "10642": "mid sweorde bi-georede; heore sund is awemmed.",
  "10643": "heore scalen wleoteð; swulc gold-faȝe sceldes.",
  "10644": "þer fleoteð heore spiten; swulc hit spæren weoren.",
  "10645": "Þis beoð seolcuðe þing; isiȝen to þissen londe.",
  "10646": "swulche deor an hulle; swulche fisces in wælle.",
  "10647": "Ȝurstendæi wes þe kaisere; ken%nest alre kingen.",
  "10648": "nu he is bicumen hunte; & hornes him fulieð.",
  "10649": "flihð ouer bradne wæld; beorkeð his hundes.",
  "10650": "he hafeð bihalues Baðen; his huntinge bilæfued.",
  "10651": "freom his deore he flicð; we hit scullen fallen.",
  "10652": "and his balde ibeot; to nohte ibringen.",
  "10653": "and swa we scullen bruken; rihte bi-ȝæten",
  "10654": "Efne þan worde; þa þe king seide.",
  "10655": "he bræid hæȝe his sceld forn to his breosten;",
  "10656": "he igrap his spere longe; his hors he gon spurie.",
  "10657": "Neh al swa swi[ðe] swa þe fuȝel fliȝeð.",
  "10658": "fuleden þan kinge; fif and twenti þusend.",
  "10659": "whitere monnen; wode under wepnen.",
  "10660": "hælden to hulle; mid hæhȝere strengðe.",
  "10661": "and uppen Colgrime smiten; mid swiðe smærte biten;",
  "10662": "And ((Colgrim)) heom þer hente; and feolde þa Bruttes to grunde.",
  "10663": "i þan uormeste ræse; fulle fif hundred.",
  "10664": "Þat isæh Arður; aðelest kingen;",
  "10665": "and wrað him iwræððed; wunder ane swiðe.",
  "10666": "and þus cleopien a-gon; Arður þe hæhȝe man.",
  "10667": "War beo ȝe Bruttes. balde mine beornes.",
  "10668": "Her stondeð us biuoren; vre ifan alle icoren.",
  "10669": "gumen mine gode; legge we heom to grunde.",
  "10670": "Arður igrap his sweord riht; & he smat ænne Sexise cniht.",
  "10671": "þat þat sweord ((þat)) wes swa god; æt þan toþen at-stod.",
  "10672": "& he smat enne oðer; þat wes þas cnihtes broðer;",
  "10673": "þat his halm & his hæfd; halden to grunde.",
  "10674": "þene þridde dunt he sone ȝaf; & enne cniht atwa clæf.",
  "10675": "Þa weoren Bruttes; swiðe ibalded.",
  "10676": "& leiden o þan Sæxen; læȝen swi[ðe] stronge.",
  "10677": "mid heore speren longe; and mid sweoreden swiðe stronge.",
  "10678": "Sexes þer uullen; & fæie-sih makeden.",
  "10679": "bi hundred bi hundred; hælden to þan grunde.",
  "10680": "bi þusund & bi þusend; þer feollen æuere in þene grund.",
  "10681": "Þa iseh Colgrim; wær Arður com tou-ward him.",
  "10682": "ne mihte Colgrim for þan wæle; fleon a nare side.",
  "10683": "þer fæht Baldulf; bi-siden his broðer.",
  "10684": "Þa cleopede Arður; ludere stefne.",
  "10685": "Her ich cume Colgrim; to cuððen wit scullen ræchen.",
  "10686": "nu wit scullen þis lond dalen; swa þe bið alre laððest",
  "10687": "Æfne þan worde; þa þe king sæide.",
  "10688": "his brode swærd he up ahof; and hærdliche adun sloh.",
  "10689": "and smat Colgrimes hælm; þat he a-midde to-clæf.",
  "10690": "and þere burne hod; þat hit at þe breoste at-stod.",
  "10691": "And he sweinde touward Baldulfe; mid his swiðren honde.",
  "10692": "& swipte þat hæfued of; forð mid þan helme.",
  "10693": "Þa loh Arður; þe aðele king.",
  "10694": "and þus ȝeddien agon; mid gomenfulle worden.",
  "10695": "Lien nu þere Colgrim; þu were i-clumben haȝe;",
  "10696": "and Baldulf þi bro[ð]er lið bi þire side.",
  "10697": "nu ich al þis kine-lond; sette an eower ahȝere hond.",
  "10698": "dales & dunes; & al mi drihtliche uolc.",
  "10699": "Þu clumbe a þissen hulle; wunder ane hæȝe;",
  "10700": "swulc þu woldest to hæuene; nu þu scalt to hælle.",
  "10701": "þer þu miht kenne; muche of þine cunne.",
  "10702": "And gret þu þer Hengest; þe cnihten wes faȝerest.",
  "10703": "Ebissa & Ossa. Octa & of þine cunne ma;",
  "10704": "and bide heom þer wunie; wintres & sumeres.",
  "10705": "& we scul%len on londe; libben in blisse.",
  "10706": "bidden for eower saulen; þat sel ne wurðen heom nauære.",
  "10707": "& scullen her æuwer ban; biside Baðe ligen.",
  "10708": "Arður þe king cleopede; Cador þene kene.",
  "10709": "of Cornwale he wes eorl; þe cniht wes swiðe kene.",
  "10710": "Hercne me Cador; þu ært min aȝe cun.",
  "10711": "Nu is Childric iuloȝen; & awæi-ward itohȝen.",
  "10712": "he þencheð mid isunde; aȝen cumen liðen.",
  "10713": "Ah nim of mire uerde; fif þusend monnen.",
  "10714": "& fareð forð-rihtes; bi dæie & bi nihte.",
  "10715": "þat þu cum%me to þare sæ; bi-foren Childriche.",
  "10716": "and al þat þu miht biwinnen; bruc hit on wunnen.",
  "10717": "& ȝif þu miht þene kaisere; ufele a-quellen þere.",
  "10718": "ich þe ȝifue to mede; al Doresete.",
  "10719": "Al swa þe aðele king; þas word hafede isæid.",
  "10720": "Cador sprong to horse; swa spærc him doh of fure.",
  "10721": "fulle seoue þusend; fuleden þan eorle.",
  "10722": "Cador þe kene; & muchel of his cunne.",
  "10723": "wenden ouer woldes; & ouer wildernes.",
  "10724": "ouer dales & ouer dunes; ouer deope wateres.",
  "10725": "Cador cuðe þene wæi; þe toward his cunde læi.",
  "10726": "an oueste he wende fuliwis; riht to-ward Toteneis.",
  "10727": "dæies & nihtes; he com þere forð-rihtes.",
  "10728": "swa neuere Childric nuste; of his cume nane custe.",
  "10729": "Cador com to cuððe; bi-uoren Childriche.",
  "10730": "and lette him fusen biforen; al þas londes folc.",
  "10731": "cheorles ful ȝepe; mid clubben swiðe græte;",
  "10732": "mid spæren and mid græte waȝen; to þan ane icoren.",
  "10733": "and duden heom alle clane; into þan scipen grunde.",
  "10734": "& hæhte heom þere lutie wel; þat Childric of heom neore war.",
  "10735": "& þenne his folc come; & in wolden climben.",
  "10736": "heore botten i-gripen; and ohtliche on smiten.",
  "10737": "mid heore waȝen & mid heore speren; murðren Childriches heren.",
  "10738": "Al duden þa cheorles; swa Cador heom tæhte.",
  "10739": "To þan scipen wenden; wiðer-fulle cheorles.",
  "10740": "in æuer-ælche scipe; o[ð]er half hundred.",
  "10741": "And Cador þe kene bæh; in toward ane wude hæh.",
  "10742": "fif mile from þan stude; þær stoden. þa scipen.",
  "10743": "and hudde hine on wille; wunder ane stille.",
  "10744": "Childric com sone; ouer wald liðen.",
  "10745": "walde to þan scipen [f]leon; and fusen of londen.",
  "10746": "Sone swa Cador isæh; þat wes þe kene eorl.",
  "10747": "þat Childric wes an eorðen; bitweonen him and þan cheorlen.",
  "10748": "þa clupede Cador; ludere stefne.",
  "10749": "Wær beo ȝe cnihtes; ohte men & wihte.",
  "10750": "I-þenche[ð] what Ar[ð]ur; þe is ure aðele king.",
  "10751": "at Baðen us bi-sohte; ær we wenden from hirede.",
  "10752": "Leou war fuseð Childric; & fleon wule of londe.",
  "10753": "and þencheð to Alemaine; þer beoð his ældren.",
  "10754": "and wule bi-ȝiten ferde; and æft cumen hidere.",
  "10755": "and wule faren hider in; and þencheð awræken Colgrim.",
  "10756": "and Baldulf his broðer; þæ ((bi)) Baðen resteð.",
  "10757": "Ah no abide he næuere þære dæȝen; ne scal he no ȝif we maȝen.",
  "10758": "Æfne þere spæche; þa spac þe eorl riche.",
  "10759": "and on-uest he gon riden; þe reh wes on moden.",
  "10760": "halden ut of wude-scaȝe; scalkes swiðe kene.",
  "10761": "and after Cheldriche; þan strongen & þan richen.",
  "10762": "Cheldriches cnihtes; bi-sehȝen heom baften.",
  "10763": "isehȝen ouer wolden; winden heore-mærken.",
  "10764": "winnien ouer ueldes; fif þusend sceldes.",
  "10765": "Þa iwærð Childric; chær-ful an heorten.",
  "10766": "and þas word sæide; þe riche kaisere.",
  "10767": "Þis is Arður þe king; þe alle us wule aquellen.",
  "10768": "fleo we nu biliue; & in-to scipen fusen.",
  "10769": "and liðen forð mid watere; ne recchen we nauere wudere.",
  "10770": "Þa Childric þe kaisere; þas word hæuede isæid.",
  "10771": "þa gon he to fleonne; feondliche swiðe.",
  "10772": "& Cador þe kene; com him after sone.",
  "10773": "Childric and his cnihtes; to scipe comen forð-rihtes.",
  "10774": "heo wenden þa scipen stronge; to scuuen from þan londe.",
  "10775": "Þæ cheorles mid heore botten; weoren þer wið-innen.",
  "10776": "þa botten heo up heouen; & adun-riht sloȝen.",
  "10777": "þer wes sone i-slaȝen; moni cniht mid heore wahȝen.",
  "10778": "wið heore pic-forcken; heo ualden heom to grunden.",
  "10779": "Cador & his cnihtes; sloȝen heom baften.",
  "10780": "Þa isah Childric; þat heom ilomp liðerlic.",
  "10781": "þa al his folc mucle; feol to þan grunde.",
  "10782": "Nu i-sæh he þer bi[h]alues; ænne swiðe mare hul.",
  "10783": "þat water tið þer-under; þat Teine is ihaten.",
  "10784": "þa hulle ihaten Teinnewic; þider-ward flæh Childric.",
  "10785": "swa swiðe swa he mihte; mid feouwer & twenti cnihten.",
  "10786": "Þa isæh Cador; hu hit þa uerde þer.",
  "10787": "þat þe kaisere flæh; & touwarde þæ hulle tæh.",
  "10788": "and Cador him after; swa swiðe swa he mahte.",
  "10789": "and him to tuhte; & hine of-toc sone.",
  "10790": "Þa saide Cador; þe eorl swiðe kene.",
  "10791": "Abid abid Childric; ich wulle þe ȝefen Teinewic.",
  "10792": "Cador his sweord an-hof; and he Childric of-sloh.",
  "10793": "Monie þe þer fluȝen; to þan watere heo tuhȝen.",
  "10794": "inne Teine þan watere; þer heo for-wurðen.",
  "10795": "al Cador acwælde; þat he quic funde.",
  "10796": "and summe heo crupen in-to þan wude; and alle he heom þer for-dude.",
  "10797": "Þa Cador heom haueden alle ouercumen; and ælc al þat lond inumen.",
  "10798": "he sette grit swiðe god; þat þer-after longe stod.",
  "10799": "þeh ælc mon beere an honde; behȝes of golde.",
  "10800": "ne durste nauere gume nan; oðerne ufele igreten",
  "10801": "Arður wes forð iwende in-to Scotlonden;",
  "10802": "for Howel lai inne Clud; faste biclused.",
  "10803": "Hafden Scottes hine bi-læien; mid luðere heore craften.",
  "10804": "and ȝif Ar[ð]ur neore þe ra[ð]er icumen; þenne weoren Houwel inumen.",
  "10805": "and al his folc þer islaȝen; and idon of lif daȝen.",
  "10806": "Ah Arður com sone; mid selere strengðe.",
  "10807": "and Scottes to fleonne; feor of þan ærde.",
  "10808": "in-to Muræine; mid mucle mon-weorede.",
  "10809": "And Cador com to Scotlonde; þer he Arður ifunde.",
  "10810": "Arður and Cador; into Clud ferden;",
  "10811": "& funden þer Howel; mid hahȝere blisse an sel.",
  "10812": "of his seo((c))nesse isund wes iwurðen.",
  "10813": "muchel wes þa blisse; þæ þa wes in burȝe.",
  "10814": "Scottes weoren inne Mureine; and þer þeohten wunien.",
  "10815": "& mid bolde heore worden; heore beot makeden.",
  "10816": "and sæiden þat heo wolden; þa riche walden;",
  "10817": "and Arður þer abiden; mid baldere strenðe;",
  "10818": "for ne durste nauere Arður; for his life come þer.",
  "10819": "Þa iherde Ar[ð]ur; ærhðen bi-dæle[d].",
  "10820": "whæt Scottes hafden isæid; mid heore hux-worden.",
  "10821": "þa sæide Arður; aðelest kingen.",
  "10822": "Whær ært þu Howel; hæhst of mine ((cunne)).",
  "10823": "and Cador þe kene ut of Cornwa((i))le.",
  "10824": "Leteð blæwen bemen; & bonnien ure ferden.",
  "10825": "& to þere mid-nihte; we sculleð faren forð-riht.",
  "10826": "toward Mureine; ure mon-((scipe)) to bi-tellen.",
  "10827": "Ȝif hit wule Drihte; þe scop þæs daȝes lihten.",
  "10828": "we heom sculle tellen; sorh-fulle spelles.",
  "10829": "heore ȝælp fellen; & heom-seolue a-quellen.",
  "10830": "To þere mid-nihte; Arður aras forð-riht.",
  "10831": "hornes me gon blawen; mid hahȝere stafnen.",
  "10832": "cnihtes gunnen arisen; and ræhȝe word speken;",
  "10833": "Mid muche mon-weorede; in-to Mureine.",
  "10834": "forð gunnen wræsten; þreottene þusend.",
  "10835": "a feormeste flocke; feondliche kene men.",
  "10836": "Seoððen com Cador; þe eorl of Cornwæille.",
  "10837": "mid seouentene þusen; selere þeinen.",
  "10838": "Seoððen com Heowel; mid his kemp%pen swiðe wel.",
  "10839": "mid an and twenti þusen; mid aðelere kempen.",
  "10840": "Seoððen com Arður; aðelest kingen.",
  "10841": "mid seouen & twenti þusend; siȝen heom after-ward.",
  "10842": "sceldes þer cliseden; lihten hit gon dæȝen.",
  "10843": "Þat word com to Scotten; þær þar heo wuneden.",
  "10844": "hu Ar[ð]ur þe king; com touward heore londe.",
  "10845": "feond-liche swiðe; mid vnimete folke.",
  "10846": "Þa weoren ærhest; þat ær weoren baldest.",
  "10847": "and gunnen to fleonnen; feondliche swiðe.",
  "10848": "into þan watere; þer wunderes beoð inoȝe.",
  "10849": "Þat is a seolcuð mere; iset a middel-ærde.",
  "10850": "mid fenne & mid ræode; mid watere swiðe bræde.",
  "10851": "mid fiscen & mid feoȝelen; mid uniuele þingen.",
  "10852": "Þat water is unimete; brade nikeres þer ba[ð]ieð inne.",
  "10853": "þer is æluene ploȝe; in atteliche pole.",
  "10854": "Sixti æit-londes; beo[ð] i þan watere longe.",
  "10855": "in ælc of þan æit-londe; is a clude hæh and strong.",
  "10856": "þer næstieð arnes; & oðere græte uoȝeles.",
  "10857": "Þe ærnes habbeoð ane laȝe; bi æuer-ælches kinges dahȝen.",
  "10858": "whænne-swa æi ferde; fundeð to þan ærde.",
  "10859": "þeonne fleoð þa fuȝeles; feor i þan lufte.",
  "10860": "moni hundred þusen; & muchel feoht makieð.",
  "10861": "Þenne is þat folc buten wene; þat reouðe heom is to cumene.",
  "10862": "of summes cunnes leoden; þe þat lond wulleð i-sechen.",
  "10863": "Tweien dæȝes oðer þreo; þus scal þis taken heo.",
  "10864": "ær unkuðe men; to þan londe liðen.",
  "10865": "Ȝet þer is sellic; to suggen of þan watere.",
  "10866": "þer walleð of þan mæren; a moniare siden.",
  "10867": "of dalen & of dunen; & of bæc%chen deopen.",
  "10868": "sixti wateres; alle þer isomned",
  "10869": "swa neuere ut of þan mære; na man no uindeð.",
  "10870": "þat þer ut wenden; buten an an ænde.",
  "10871": "an imet-liche broc; þe of þan mere ualleð.",
  "10872": "& swiðe isemeliche; in-to sæ wendeð.",
  "10873": "Þa Scottes weoren to-deled; mid muclen vni-selen.",
  "10874": "ȝeond þa monie munten; þa i þan watere weoren.",
  "10875": "Arður biseohte scipen; & gon heom to wenden.",
  "10876": "& sloh þer vniuoȝe; moni and inoȝe.",
  "10877": "& ((moni)) þusend þer wes dæd; for heom trukede ælc bræd.",
  "10878": "Arður þe aðele was an æst side;",
  "10879": "Howel þe sele; wes a suð hal[u]e.",
  "10880": "& Cador þe kene; bi norðen heom biwusten.",
  "10881": "and his smale uolc; he setten alle bi weste. siden.",
  "10882": "Þa weoren Scottes; ihalden for sottes.",
  "10883": "þer heo leien; ȝeond þa cliues faste bi-cluse[d];",
  "10884": "þer weoren sixti þusend; mid sorreȝe for-farene.",
  "10885": "Þa wes Irlondes king; icume in-to hafene.",
  "10886": "twalf milen from Arðure; þer he lai mid ferde.",
  "10887": "Scotten to hælpen; Howel to for-farene.",
  "10888": "Þ[is] iherden Arður; aðelest kinge;",
  "10889": "& nom his ane ferde. & þider-ward fusden;",
  "10890": "& funde þene king Gillomar; þe icumen wes to londe þar.",
  "10891": "Arður him faht wið; & nolde him ȝiuen na grið.",
  "10892": "and feolde Irisce men; feond-liche to gru[n]den.",
  "10893": "And Gillomar mid twalf scipen; teh from þan londe.",
  "10894": "& ferde to Irlonde; mid harme swiðe stronge.",
  "10895": "And Arður a þan londe; sloh al þat he uunde.",
  "10896": "and seoððen he wende to þan mere; þer he his mæi lette.",
  "10897": "Howel þene hende; hahst of Brutlonde.",
  "10898": "wið-uten Arðure; aðelest kingen.",
  "10899": "Arður Howel uunde; þer he wes bi hauene.",
  "10900": "bi þan mere brade; þer he abiden hafde.",
  "10901": "Þa fainede swiðe; folc an hirede.",
  "10902": "of Arðures cume; & of aðele his dede.",
  "10903": "þer wes Arður for[ð]-riht; twei dæies & twa niht.",
  "10904": "Scottes leie ȝeond clude; moni þusend dede.",
  "10905": "mid hungere for-uarene; folkene alre ærmest.",
  "10906": "I þan þridde dæiȝe; faire hit gon daȝiȝen.",
  "10907": "þa tuȝen touward hirede; alle þat weoren ihadded.",
  "10908": "& þreo biscopes wise; a boke wel ilæred.",
  "10909": "preostes & muneckes; vnimete monie.",
  "10910": "canones þer comen. monie & wel idone.",
  "10911": "mid alle þan halidomen; þa hahst an londe weoren.",
  "10912": "and ȝeornden Arðures grið; & his aðmeden.",
  "10913": "Þider þa wifes comen; þa i þan londen. wuneden.",
  "10914": "heo wæiden in hære ærmen; heore children ærmen.",
  "10915": "heo weopen on Arðure; wunder ane swiðe.",
  "10916": "and heore uæx fæire; wælden to volde.",
  "10917": "curuen heore lockes; & þer niðer læiden.",
  "10918": "to þas kinges foten; bi-foren al his duȝeðen.",
  "10919": "nailes to heore nebbe; þat æfter hit bledde.",
  "10920": "Neh þan alle clæne; nakede heo weoren.",
  "10921": "sorhliche heo gunnen clupien; to Arðure þan kinge.",
  "10922": "and summe þus iseiden; þer heo on sið weoren.",
  "10923": "King we beoð on ærde; ærmest alre uolke.",
  "10924": "we ȝeorneð þine milzce; þurh þæne milde Godd.",
  "10925": "Þu hauest a þisse londe; ure leoden aslæȝen.",
  "10926": "mid hungere & mid hete; mid feole cunne hærmen.",
  "10927": "mid wapnen mid wæteren; mid feole wan-siðen.",
  "10928": "vre children imaked faderlese; & frofre bidæled.",
  "10929": "Þu ært Cristine mon; & we al-swa sunden.",
  "10930": "Sæxisce men beoð; hæðe[ne] hundes.",
  "10931": "Heo comen to þisse londe; and þis folc here a-qualden.",
  "10932": "ȝif we heom hereden; þat was for ure hermen.",
  "10933": "for we nefden nænne mon; þe us wið heom mihten griðien.",
  "10934": "Heo us duden swiðe wa; & þu us dest al swa.",
  "10935": "þa heðene us hatieð; & þe Cristine us sari makieð.",
  "10936": "Wær scullen we bicumen; queðen þa wif to þan kinge.",
  "10937": "A-ȝef us ȝet þa quicke men; þa liggeð ȝeond þas cluden.",
  "10938": "and ȝif þu ȝiuest milze; þisse moncunnen.",
  "10939": "þi mon-scipe bið þa mare; nu and æuere-mære.",
  "10940": "Lauer[d] Arður ure king; leoðe vre benden.",
  "10941": "Þu hafust al þis lond inomen; & al þis folc ouercumen.",
  "10942": "We beoð under uote; a þe is al þa bote.",
  "10943": "Þis iherde Arður; aðelest kingen.",
  "10944": "þesne wop & þesne rop; & reouðen vniuoȝe.",
  "10945": "þa toc he to ræde. and reosede on heorte.",
  "10946": "he uunde on his ræde; to don þat heo ((hine)) beden",
  "10947": "he ȝæf heom lif. he ȝef heom lumen; & heore lond to halden.",
  "10948": "He lette blæwen bemen; and þa Scottes bæcnien.",
  "10949": "& heo ut of cluden; to þan scipen comen.",
  "10950": "an auerælchen siden; siȝen touwar[d] londe.",
  "10951": "Heo weoren swiðe iharmede; mid scærpen þan hungre.",
  "10952": "aðes heo sworen; swiken þat nalden.",
  "10953": "and heo þa iȝefuen; ȝisles þan kingen.",
  "10954": "and alle ful sone; þas kinges men bi-comen.",
  "10955": "& seoððen heo gunnen fusen; þat folc þer to-delden.",
  "10956": "ælc mon to þan ende; þer he wes wuniende.",
  "10957": "and Arður þer grið sette; god mid þan bezste.",
  "10958": "Whær ært þu Howel mi mæi; monne me leofest.",
  "10959": "isixst þu þisne muchelne mære; þer Scottes beoð amærred.",
  "10960": "isihst þu þas hæhȝe treon; and sihst þu þas ærnes teon.",
  "10961": "Inne þisse uenne; is fisc unimete.",
  "10962": "Isihst þu þas æit-londes; þe ȝeond þas watere stondeð.",
  "10963": "Seollic þuhte Howel; of swulchere isihðe.",
  "10964": "and wond%drede wide; bi þan watere flode.",
  "10965": "and þus þer cleopede Howel; hæhes cunnes.",
  "10966": "Seoððen ich wes mon iboren; of mire moder bosme.",
  "10967": "no isah ich a none londe; þus seolcu[ð]e þinges.",
  "10968": "swa ich here biuoren me; mid æȝenen bihælde.",
  "10969": "Wundreden Bruttes; wunder ane swiðe.",
  "10970": "Þa cleope[de] Arður; aðelest kingen.",
  "10971": "Howel min aȝe mæi; monnen me leofest.",
  "10972": "lust mire worden; of mucle mære wunder.",
  "10973": "þat ic þe wulle tellen. of soðe mine spellen.",
  "10974": "Bi þisse mære enden; þer þis water wendeð.",
  "10975": "is an lutel wiht mære; monnen to wundre.",
  "10976": "He is end-longe; feouwer & sixti munden.",
  "10977": "he is imeten a bræde; fif & twenti foten.",
  "10978": "fif foten he is deop; alfene hine dulfen.",
  "10979": "Feower-noked he is; and þer-inne is feower kunnes fisc.",
  "10980": "and ælc fisc an his ende; þer he his cun findeð.",
  "10981": "ne mai þer nan to oðere; buten al swa tacheð his icunde.",
  "10982": "Nes næuer nan mon iboren; ne of swa wise crafte icoren.",
  "10983": "no libbe he swa longe; þe maȝen hit vnder-stonde.",
  "10984": "what letteð þene fisc; to uleoten to þan oðere.",
  "10985": "for nis þer noht bitwenen; buten water clæne.",
  "10986": "Þa ȝet cleopede Ar[ð]ur; aðelest kingen.",
  "10987": "Howel i þissen londes ænde; neh þere sæ-stronde.",
  "10988": "is a mære swiðe muchel; þat water is un-fæle.",
  "10989": "and whænne þa sæ vledeð; swulc heo wulle aweden.",
  "10990": "and falleð inne þene mære; vnimete swiðe.",
  "10991": "no bið næuere þæ mere; on watere þa mare.",
  "10992": "Ah þenne þa sæ falleð in; and scen warð þa uolden.",
  "10993": "and heo bið al inne; in alden hire denne;",
  "10994": "þenne swelleð þe mære; and swærkeð þa vðen.",
  "10995": "vðen þer leppeoð ut; vnimete grete.",
  "10996": "fleoð ut a þat lond; þat leoden agriseð an hond.",
  "10997": "Ȝif þer cumeð æi mon; þat noht ne cunne þer-on.",
  "10998": "þat seollic to iseonne; bi þere sæ-stronde.",
  "10999": "ȝif he his neb wendeð; touwærd þan mære.",
  "11000": "ne beo he noht swa loh iboren; ful wel he beoð iborȝen.",
  "11001": "þat water him glit bisiden; and þe mon þer wuneð softe.",
  "11002": "after his iwille; he wuneð þer uul stille;",
  "11003": "þat no bið he for þan watere; nað%ðing idracched.",
  "11004": "Þa sæide Howel hæh mon of Brutten.",
  "11005": "Nu ic ihere tellen; seolcuðe spellen.",
  "11006": "& seollic is þe lauerd; þat al hit isette.",
  "11007": "Þa cleopede Arður; aðelest kingen.",
  "11008": "Blaweð mine hornes; mid hæhȝere stæfne.",
  "11009": "and suggeð mine cnihtes; þat ic fare forð-rihte.",
  "11010": "Bemen þer blewen; hornes þer stureden.",
  "11011": "blisse wes an hirede; mid bisie þan kinge.",
  "11012": "for ælc wes ifreoured; & ferde to-ward his ærd.",
  "11013": "And þe king for-bæd heom; bi heore bare liuen.",
  "11014": "þat na mon on worlde; swa wod no iwurðe.",
  "11015": "no swa ær-witte gume; þat his grið bræke.",
  "11016": "and ȝif hit dude æi mon. he sculden dom ðolien.",
  "11017": "Æfne þan worde; fusde þa uærde.",
  "11018": "þer su[n]gen beornes; seolcuðe leoðes.",
  "11019": "of Ar[ð]ure þan kinge; & of his. here-þringen.",
  "11020": "and sæiden on songe. to þisse worlde longe.",
  "11021": "neo[re] neuere-mære swulc king; ase Arður þurh alle þing.",
  "11022": "king no kæisere; in næuere nare kuððe.",
  "11023": "Arður forð to Eouuerwic; mid folke swiðe seollic.",
  "11024": "and wunede þer wiken sixe; mid muchelere wunne.",
  "11025": "Þa burh-walles weoren; to-broken & to-fallen.",
  "11026": "þat Childric al for-barnden; & þa hallen alle clæne.",
  "11027": "Þa cleopede þe king; Piram. ænne preost mæren.",
  "11028": "he wes swiðe wis mon; and witful on bocken.",
  "11029": "Piram þu ært min aȝe preost; þe æð þe scal iwur[ð]en.",
  "11030": "Þe king nom ane rode; hali and swiðe gode.",
  "11031": "and [bi-tok] Piram an hond; and þer-mid swiðe muchel lond.",
  "11032": "and þene ærchebiscopes staf; þer he Piram aȝaf.",
  "11033": "Ær wes Piram preost god; nu he is ærchebiscop.",
  "11034": "Þa hæhte hine Arður; aðelest kingen.",
  "11035": "þat he rærde churechen. & þa songes rihten.",
  "11036": "and Goddes folc biwusten; & fæire heom diht%ten.",
  "11037": "And he hæhte alle cnihtes; demen rihte domes.",
  "11038": "and þa eorðe-tilien; teon to heore cræften.",
  "11039": "& æuerælcne gume; oðerne i-græten.",
  "11040": "& wulc mon swa wurs dude; þene þe king hafde iboden;",
  "11041": "he wolde hine ifusen. to ane bare walme.",
  "11042": "& ȝif hit weore læð mon; he sculde hongie for þon.",
  "11043": "Þa ȝet cleope[de] Arður; aðelest kingen.",
  "11044": "hæhte þat alc mon; þe his lond hafde for-gan;",
  "11045": "mid wulches cunnes wite; swa he bi-wæiued weore.",
  "11046": "þat he aȝain come; ful raðe & ful sone.",
  "11047": "þe riche & þe laȝe; and hefde æft his aȝen.",
  "11048": "bute he weore swa fule biwite; þat he weore lauerd-swike.",
  "11049": "oðer touward his lauer[d] man-swore; þene þe king demde for-lore.",
  "11050": "Þer come þreo ibroðeren; þe weore kiniborne.",
  "11051": "Lot & Angel & Vrien; welle ((h))wulche þreo men.",
  "11052": "Þeos here-þringes þreo; comen to þan ki[n]ge.",
  "11053": "& setten an heore cneowen; biforen þan kæisere.",
  "11054": "Hal seo þu Arður; aðelest kingen;",
  "11055": "and þi duȝeðe mid þe; a mote heo wel beo.",
  "11056": "We sundeð þreo broðeren; iboren of kingen.",
  "11057": "is al ure icunde lond; i-gan ut of ure hond.",
  "11058": "for habbeoð hæðene men; us hene imakede.",
  "11059": "and iwæst us al Leonæis; Scotlond & Muræf",
  "11060": "& we biddeð þe for Godes luue; þat þu us beo fultume.",
  "11061": "and for þire mucle wurð-scipe; þat þu us wurðe milde.",
  "11062": "aȝif us ure icunde lond and we þe sculleð luuien.",
  "11063": "hælden þe for lauer[d]; an ælche leod-wisen.",
  "11064": "Þis iherde Arður; aðelest king.",
  "11065": "hu þeos þreo cnihtes; fæire hine bisohten.",
  "11066": "reousede on heorte; & he reordien gan.",
  "11067": "and þas word sæide; selest alre kinge.",
  "11068": "Vrien bi-cum mi mon; þu scalt to Muræiue aȝæn.",
  "11069": "þer-of þu scalt beon; icleoped king of þan londe.",
  "11070": "& hæh an mine hirede; mid þine mon-weorede.",
  "11071": "And Angele ich sette an hond; al to-gadere Scotlond.",
  "11072": "habbe hit an honde; and beon king of þan londe.",
  "11073": "from þan fader to þan sune. þer-of þu scalt mi mon bi-cumen.",
  "11074": "And þu Lot mi leofe freond; Godd þe wurðe liðe.",
  "11075": "þu hauest mine suster to wiue; þæ bet þe scal iwur[ð]e.",
  "11076": "Ich þe ȝifue Loenæis; þat is a lond faier.",
  "11077": "and ich wulle le[g]gen þer-to; londes swiðe gode.",
  "11078": "biside þere Humbre; wurð an hundred punden.",
  "11079": "For mi fader Vðer; þe while þe he wes king here.",
  "11080": "lufede wel his dohter. þe wes his bæd iþohte.",
  "11081": "& heo is mi suster; & haueð sunen tweien.",
  "11082": "þeo me beoð on londe; children alre leofest.",
  "11083": "Þus spæc Ar[ð]ur þe king; þa wes Wolwain lute child.",
  "11084": "swa ((ves)) þe oðer; Modræd his broðer.",
  "11085": "Wale þat Mod%dræd wes ibore; muchel hærm com þer-fore.",
  "11086": "Ar[ð]ur for to Lundene; & mid him his leoden.",
  "11087": "he heold inne londe; ane muchele hustinge.",
  "11088": "and sette alle þa laȝen; þat stoden bi his ælderne daȝen.",
  "11089": "alle þa laȝen gode; þe her ær stoden.",
  "11090": "he sette grið he sette frið; and alle freodomes.",
  "11091": "Þenene he for to Cornwale; to Cadores riche.",
  "11092": "he funde þer a mæide; vnimete fæier.",
  "11093": "Wes þas mæidenes moder; of Romanisce mannen.",
  "11094": "Cadores maȝe; & þat maide him bi-tahte.",
  "11095": "& he heo fæire a-feng. and softe heo fedde.",
  "11096": "Heo wes of heȝe cunne; of Romanisce monnen.",
  "11097": "næs in nane londe; maide nan swa hende.",
  "11098": "of spec%che & of dede; and of tuhtle swiðe gode.",
  "11099": "heo wes ihaten Wenhauer; wif-monne hendest.",
  "11100": "Arður heo nom to wife; & luuede heo wunder swiðe.",
  "11101": "þis maiden he gon wedde and nom heo to his bedde.",
  "11102": "Arður wes i Cornwale; al þene winter þere.",
  "11103": "and al for Wenhæuere lufe; wimmonne him leofuest.",
  "11104": "Þa þe winter wes agan; and sumer com þer anan.",
  "11105": "Arður hine biþohte; whæt he don mahte.",
  "11106": "þat his folc gode; aswunden ne læie þere.",
  "11107": "He ferde to Æxchæstræn; to þan mid-festen.",
  "11108": "& heold þer his hustinge; of hehȝen his folke.",
  "11109": "& seide þat he wolde; in-to Irlonde.",
  "11110": "wenden al þat kine-lond; to his æhȝere hond.",
  "11111": "buten þe king Gillomar; to him raþer come ær.",
  "11112": "and mid listen him speken wið; & ȝirnde Arðures grið.",
  "11113": "he wolde westen his lond; and luðere him gon an hond.",
  "11114": "mid fure mid stele; streit gomen wurchen;",
  "11115": "& þat lond-folc aslæn; þe wolde stonden him aȝein.",
  "11116": "Æfne þan worde; þa þe king sæide;",
  "11117": "þa andswarede þat folc; fæire þan kinge.",
  "11118": "Lau%uerd king hald þi word; we beoð alle ȝarewe.",
  "11119": "to ganne & to ride; oueral to þire neode.",
  "11120": "Þer wes moni bald Brut; þe hafde beres leches.",
  "11121": "heouen up heore bruwen; i-burst an heore þonke.",
  "11122": "Wenden touwarde innen; cnihtes mid heore monnen.",
  "11123": "heo ruokeden burnen; bonneden helmes.",
  "11124": "heo wipeden hors leoue; mid lin%nene claðe.",
  "11125": "heo sceren heo scoiden; scalkes balde weoren.",
  "11126": "sum scæft horn; sum scaft ban. sum ȝarked stelene flan.",
  "11127": "sum mak((de)) ((þ))wonges; gode & swiðe strong.",
  "11128": "summe beo((ve))den speren; & beonneden sceldes.",
  "11129": "Arður letten beoden; ȝeond al his kine-þeoden.",
  "11130": "þat æuerælc god cniht; to him come forð-riht.",
  "11131": "and euerælc oht mon; comen forð-riht anan.",
  "11132": "& wa-swa bilæfden; his leomen he sculde leosen.",
  "11133": "& wha-swa come glad-liche; he sculden wurðe riche.",
  "11134": "Seouen niht uppen Æstre; þa men hafden iuast.",
  "11135": "þa comen alle þa cnihtes. to scipen for[ð]-rihtes.",
  "11136": "wind heom stod an honde; þe scaf heom to Irlonde.",
  "11137": "Arður a þet lond ferde; and þa leoden a-merden.",
  "11138": "muchel uolc he asloȝ; orf he nom vniuoh.",
  "11139": "& æuere he hæhte ælcne mon; chireche-grið halden.",
  "11140": "Þet tidinde; com to þan kinge. þe lauerd wes of þan londe;",
  "11141": "þat þer wes icu[m]en Arður; and ærmþen iwrohte þer.",
  "11142": "He sumnede al his leoden; ȝeond his kine-londe.",
  "11143": "and his Irisce uolc; fusden to fehte.",
  "11144": "to-ȝæines Arðure; þan aðele kinge.",
  "11145": "Arður & his cnihtes. heom wepnede forð-rihtes.",
  "11146": "& foren heom to-ȝeines; folc vnimete.",
  "11147": "Arðures men weoren; mid wepnen al bi-þehte;",
  "11148": "Þa Irisce men weoren; nakede neh þan.",
  "11149": "mid speren & mid axen & mid swiðe scærpe sæxen.",
  "11150": "Arðures men letten fleon; vnimete flan.",
  "11151": "and merden Irisc ((folc)); & hit swiðe ualden.",
  "11152": "ne mæhten heo iþolien; þurh nanes cunnes þingen.",
  "11153": "ah fluȝen awai [on] siðe; swiðe uæle þusend.",
  "11154": "and Gillomar þe king flah; & awæ-wardes teh.",
  "11155": "and Arður him after; and þene king ikahte.",
  "11156": "he nom bi þan honde; þene king of þan londe.",
  "11157": "Arður þe hæȝe; herbeorwe isohte.",
  "11158": "an his mode him wes þa æðe; þat Gillomar him wes swa neh.",
  "11159": "Nu dude Arður; aðelest kingen.",
  "11160": "swiðe muche freond-scipe; at-foren al his folke.",
  "11161": "he lette þene king scrude; mid ælchere prude.",
  "11162": "and æc bi Arðure sat; and æc mid him-seolue æt.",
  "11163": "mid Arðure he win dronc; þat him wes mucheles unðonc.",
  "11164": "Naðeles þa he isah; þat Arður wes swiðe glad.",
  "11165": "þa cleopede Gillomar; an his horte him wes sær.",
  "11166": "Lauerd Arður þi grið; ȝef me leomen & ȝif me lif.",
  "11167": "ich wulle þi mon bicumen; & biteche þe mine þreo sunen.",
  "11168": "mine sunen deore; to don al þine iwille.",
  "11169": "& ȝet ich wulle mare; ȝif þu me wult ȝefen ære.",
  "11170": "ich wulle þe bi-tache; ȝisles swiðe rich.",
  "11171": "children sume sixti; hæȝe & swiðe mæhti.",
  "11172": "Ȝet ((ich)) wulle mære; ȝif þu me ȝifuest ære.",
  "11173": "ælche ȝere of mine londe. seouen þusend punde.",
  "11174": "& senden heom to þine londe; & sixti mark of golde.",
  "11175": "& ȝet ich wulle mare; ȝif þu wult me ȝifuen are.",
  "11176": "alle þa steden; mid alle heore iweden.",
  "11177": "þa hæuekes & þa hundes; & hehȝe mine mahmes.",
  "11178": "ich bitache þe to honde; of al mine londe.",
  "11179": "And þenne þu hauest þis idon; ich wulle nimen. halidom.",
  "11180": "of seint Columkille; þe dude Godes iwille.",
  "11181": "& seint Brændenes hæfed; þe Godd seolf haleȝede.",
  "11182": "& seinte Bride riht fot; þe hali is & swiðe god.",
  "11183": "& halidomes inoȝe; þe comen ut of Rome;",
  "11184": "& swerien þe to soðe; swiken þe þat ich nulle.",
  "11185": "ah ich þe wulle luuien; and halden þe for lauerd",
  "11186": "halden þe for hahne king; & mi-seolf beon þin vnderling.",
  "11187": "Þis iherde Arður; aðelest king;",
  "11188": "& he gan lihȝen; luddere steftne.",
  "11189": "& he gon andswerie; mid ædmode worden.",
  "11190": "Beo nu glad Gillomar; ne beo þin heorte noht sær.",
  "11191": "for þv ært a wis mon; þa bet þe scal iwurðen.",
  "11192": "for æuere me æhte wisne mon; wurðliche igreten.",
  "11193": "for þine wis-dome; no scal þe noht þa wurse.",
  "11194": "muchel þu me beodest; þe scal beon þa betere.",
  "11195": "Her forð-rihtes; bi-foren al mine cnihtes.",
  "11196": "forȝiuen þe amare; al þæ haluen-dæle.",
  "11197": "of golde & of gærsume; ah þu scalt mi mon bicumen.",
  "11198": "and half þat gauel sende; ælche ȝere to mi[n]e londe.",
  "11199": "Halfe þa steden; & halfe þa iweden.",
  "11200": "halue þa hauekes; & halue þa hundes.",
  "11201": "þæ þu me beodest. ich wulle þe bi-lefen;",
  "11202": "ah ich wulle habben. þire hæhre monne children;",
  "11203": "þeo heom beoð alre leofuest. ich heom mai þe bet ileouen;",
  "11204": "& swa þu scalt wunien; in wurðscipe þire.",
  "11205": "a þine kine-dome i þine rihte icunden.",
  "11206": "& ic þe wulle ȝeuen to; þat ne scal þe king woh don.",
  "11207": "buten he hit abugge; mid his bare rugge.",
  "11208": "Þeo hit sæide Arður; aðelest kingen.",
  "11209": "Þa hafden he an hond; al to-somne Irlond.",
  "11210": "& þe king his mon bicumen; and bitæht him his þreo seonen.",
  "11211": "Þa spæc Ærður; to sele his cnihten.",
  "11212": "Faren to His-lond; & nimen we hit to ure honde.",
  "11213": "Ferde þer fusde. & com to Islonde.",
  "11214": "Ælcus þe king wes ihaten; hæh mon of þan ærd.",
  "11215": "he iherde þa tidende of Arðure þan kinge.",
  "11216": "he dude al so wis mon; & wende toȝeines him anan.",
  "11217": "anan forð-rihtes; mid sixtene cnihtes",
  "11218": "he bar on his honde; ænne mucle ȝeord of golde.",
  "11219": "Sone swa he Arður isæh; swa he on his cneowen bæh;",
  "11220": "& þas wor[d] him iquað. þe king wes afæred;",
  "11221": "Wulcume sire Arður; wilcume lauerd.",
  "11222": "Her ich biteche þe an hond; al to-gadere Islond.",
  "11223": "þu scal beon min hæhȝe king; and ((ich)) wul beon þin under-ling.",
  "11224": "Ich þe wullen heren; swa mon scal don his hærren.",
  "11225": "& ich wulle þi mon bicumen; & bitæche þe minne leofue sune.",
  "11226": "Esscol is ihaten; and þu hine scalt iæðelien.",
  "11227": "to cnihte hine dubben; alse þin aȝene mon.",
  "11228": "His moder ich habbe to wife; þas kinges dohter of Rusie.",
  "11229": "And æc ælche ȝere; ȝiuen þe wulle æhte.",
  "11230": "seoue þusend punde; of seoluere and of golde.",
  "11231": "& to æuer-ælche ræde; beon ȝæru to þire neode.",
  "11232": "Þis ich wullen þe swerien; uppen mine sweorden;",
  "11233": "þe halidom is a þere hilte; þe hexste of þisse londe.",
  "11234": "likien swa ne liken; nulle ich þe nauere swiken.",
  "11235": "Þis iherde Ar[ð]ur aðlest kingen.",
  "11236": "Arður wes wunsum; þer he hafde his iwillen.",
  "11237": "& he wes wod sturne; wið his wiðer-iwinnen.",
  "11238": "Arður þa liðe word iherde; of þan leod-kinge.",
  "11239": "al þat he ȝirnde; al he him ȝette.",
  "11240": "Ȝi[s]les and aðes; and alle his ibodes.",
  "11241": "Þa iherde suggen; soðere worden.",
  "11242": "þe king of Orcaneie; vnimete kene.",
  "11243": "Gonwais wes ihate; haeðene ke[m]pe.",
  "11244": "þat Arður king wolde; cume to his londe.",
  "11245": "mid muchele scip-ferde; fusen to leoden.",
  "11246": "Gonwais him uerde to-ȝæines; mid wisen his þeines.",
  "11247": "and sette Arðure an hond; al Orcaneies lond.",
  "11248": "and twa and þritti æit-lond; þe þider in liggeð.",
  "11249": "and his mon-radene; mid muchelere mensce.",
  "11250": "And he him hafde a uoreward; biforen al his duȝeðe.",
  "11251": "ælche ȝere to iwiten; fulle sixti scipen.",
  "11252": "mid his aȝere costninge; bringen heom to Londenne.",
  "11253": "ifulled to iwisse; mid gode sæ-fisce.",
  "11254": "Þis for-ward he iuaste; and ȝisles he ((f))unde.",
  "11255": "and aðes he swor gode. swiken þa[t] he nolde;",
  "11256": "& seoððen he lefe nom. & forð he gon liðen;",
  "11257": "Lauerd haue wel godne dæi. ich wulle cumen; wenne ich mai.",
  "11258": "for nu þu art mi lauer((d)) leouest alre kingen.",
  "11259": "Þa Ar[ð]ur hafde þis idon; þa ȝet he wolde mare afon.",
  "11260": "he nom his writen gode; and senden to Gutlonde.",
  "11261": "and grætte þe king Doldanim; and hehte hine sone comen to him.",
  "11262": "& him-seolf his mon bicume; and bringen him his tweien sunen.",
  "11263": "And ȝif þu þat nulle; do þat þu wulle.",
  "11264": "Ich þe wulle sende; sixtene þusend.",
  "11265": "heȝe here-kempen; to mucle þine harmen.",
  "11266": "scullen þi lond wasten; and þiire leoden aslan.",
  "11267": "and þat lond setten; swa heom bezst þincheð.",
  "11268": "and þe seoluen binden; & to me bringen.",
  "11269": "Þis iherde þe king; þræt þas kaiseres.",
  "11270": "& he on uaste iueng; fæiere his iweden.",
  "11271": "hundes & hafekes; & his gode horsses.",
  "11272": "muchel seoluer muchel gold; his tweien sunen an his hond.",
  "11273": "And forð he gon wenden; to Arðure þan kingen.",
  "11274": "and þas word sæide; Doldanim þe sele.",
  "11275": "Hail seo þu Ar[ð]ur; aðelest kingen.",
  "11276": "Her ich bringe tweiene; mine sunen beiene.",
  "11277": "heore moder is kinges istreon; quene heo is min aȝene.",
  "11278": "Ich tache þe mine leofen sunen; mi-seolf ich wulle þi mon bicumen.",
  "11279": "ich heo biȝat mid ræflac; ut of Rusie.",
  "11280": "And ic wulle sende; gauel of mine londe.",
  "11281": "æuer-ælche ȝere; to ȝiueles þingen.",
  "11282": "ich wulle senden þe in-to Lundene. seouen þusend punden;",
  "11283": "Þat ic wulle swerien. þat nulle ich næuere swiken.",
  "11284": "ah here ich wulle þi mon bicomen; þi mon-scipe is þa mare.",
  "11285": "swiken nulle ich nauere; swa longe swa beoð auere.",
  "11286": "Arður nom his sonde; & sende to Winent-londe.",
  "11287": "to Rumareð þan kinge; and hehte him cuðen an hiȝinge.",
  "11288": "þat he hæfde in his hond; Brut-lond & Scot-lond.",
  "11289": "Gutlond & Irlond. Orcaneie & Islond;",
  "11290": "He hæhte Rumareð. cumen; and bringen him his ældeste sune.",
  "11291": "& ȝif he þat nolde; he wolde hine driuen of londe.",
  "11292": "and ȝif he mihte afon; he wolde hine slæn oðer an-hon.",
  "11293": "and his lond al for-don; his leoden for-demen.",
  "11294": "Þis iherde Rumared; þe riche king of Winete.",
  "11295": "swiðe he wes afered; al swa þa oðere weoren arer.",
  "11296": "laðe him weoren þa tidende; from Arðure þan kinge.",
  "11297": "Noðeles þe king Rumareð; hercnede rædes.",
  "11298": "he nom his ældeste sune; and sele twælf eorles.",
  "11299": "& ferde to Arðure; þan kinge aðele.",
  "11300": "and set æt his foten; and feire hine gon greten.",
  "11301": "Hail seo þu Arður; aðelest Brutten.",
  "11302": "Ich hatten Rumareð; þe king of Winet-londe.",
  "11303": "i-noh ich habbe iherd kenne; of ken-scipe þine.",
  "11304": "þat þu ært widen i-cuð; kingen alre kennest.",
  "11305": "Þu hauest moni kine-lond; biȝiten al to þire hond.",
  "11306": "nis na king an londe; þe þe maȝen stonde.",
  "11307": "king ne na kaisere; in nauere nane compe.",
  "11308": "of al þat þu biȝinnest; þu dest þine iwille.",
  "11309": "Her ich æm to þe icume; and broht þe mine aldeste sune.",
  "11310": "her ich sette þe an hond; me seoluen and mi kine-lond;",
  "11311": "and minne sune leofe; and mine leoden alle.",
  "11312": "wif & mine weden; and alle mine wunnen.",
  "11313": "wið þat þu me griðie; wið þine grim ræsen.",
  "11314": "And beo þu min hæhȝe king; and ich wulle beon þin under-ling.",
  "11315": "and senden þe to honde; fif hundred pund of golde.",
  "11316": "þas ȝeuen ich finde þe wulle; æue[r]-alche ȝere",
  "11317": "Al Arður him ȝette; þat þe king ȝirde.",
  "11318": "and seoððen he heolde runen; wið sele his þeinen.",
  "11319": "& seide þat he wolde; aȝæin to þisse londe.",
  "11320": "and iseon Wenhaiuer; þe wuneliche quene.",
  "11321": "Bemen he lette blawen; & bonnien his ferden.",
  "11322": "and to scipen wenden; wunder bliðe. þeines.",
  "11323": "Wind heom stod on willen; weder alse heo wolden.",
  "11324": "bliðe heo weoren alle for þi; up heo comen at Grimesbi.",
  "11325": "Þat iherden sone; þa hæhste of þissen londe.",
  "11326": "and to þære quene com tidende; of Arðure þan kinge.",
  "11327": "þat he wes isund icumen; & his folc on selen.",
  "11328": "Þa weoren inne Bruttene; blissen inoȝe.",
  "11329": "Her wes fiðelinge and song; her wes harpinge imong.",
  "11330": "pipen & bemen. murie þer sungen.",
  "11331": "Scopes þer sungen; of Arðure þan kingen.",
  "11332": "& of þan muchele wurð-scipe; þe he iwunnen hafeden.",
  "11333": "folc com to hirede; of feole cunne þeode.",
  "11334": "widen and siden; folc wes on selen.",
  "11335": "Al þat Arður isæh; al hit him to bæh.",
  "11336": "riche men and pouere; swa þe haȝel ualleð.",
  "11337": "nes þer nan swa wræcche Brut; þat he nes awælȝed.",
  "11338": "Her mon mai arede; of Arðure þan king.",
  "11339": "hu he twelf ȝere; seoðen wuneden here.",
  "11340": "inne griðe & inne friðe; in alle uæȝernesse.",
  "11341": "Na man him ne faht wið; no he ne makede nan un-frið.",
  "11342": "ne mihte nauere nan man; bi-þenchen of blissen.",
  "11343": "þat weoren in æi þeode. mare þan i þisse.",
  "11344": "ne mihte nauere mon-cunne; nan swa muchel wunne.",
  "11345": "swa wes mid Arðure; & mid his folke here.",
  "11346": "Ich mai sugge; hu hit iwarð; wunder þæh hit þunche.",
  "11347": "Hit wes in ane ȝeol-dæie; þat Arður in Lundene lai.",
  "11348": "þa weoren him to i-cumen; of alle his kinerichen.",
  "11349": "of Brutlonde; of Scotlonde; of Irlonde; of Islonde.",
  "11350": "and of al þan londe; þe Arður hæfede an honde.",
  "11351": "alle þa hæxte þeines; mid horsen & mid sweines.",
  "11352": "Þer weoren seouen kingene sunes; mid seouen hundred cnihten icumen.",
  "11353": "wið-uten þan hired; þe herede Arðure.",
  "11354": "Ælc hafede an heorte; leches heȝe.",
  "11355": "and lette þat he weore; betere þan his iuere.",
  "11356": "Þat folc wes of feole londe; þer wes muchel onde.",
  "11357": "for þe an hine talde hæh; þe oðer muche herre.",
  "11358": "Þa bleou mon þa bemen; & þa bordes bradden.",
  "11359": "water me brohte an uloren; mid guldene læflen.",
  "11360": "seoððen claðes soften; al of white seolke.",
  "11361": "Þa sat Arður adun; & bi him Wenhauer þa quene.",
  "11362": "seoððen sete þa eorles; and þer-after þa beornes.",
  "11363": "seoððen þa cnihtes; al swa mon heom dihte.",
  "11364": "Þa heȝe iborne; þene mete beoren.",
  "11365": "æfne forð-rihten; þa to þan cnihten.",
  "11366": "þa tou-ward þan þæinen; þa touward þan sweinen.",
  "11367": "þa touward þan bermonnen; forð at þan borden.",
  "11368": "Þa duȝeðe wærð iwraððed; duntes þer weoren riue.",
  "11369": "ærest þa laues heo weorpen; þa while þa heo ilæsten.",
  "11370": "and þa bollen seoluerne; mid wine iuulled.",
  "11371": "& seo[ðð]en þa uustes; uusden to sweoren.",
  "11372": "Þa leop þer forð a ȝung mon; þe ut of Winet-londe com.",
  "11373": "he wes iȝefen Arðure; to halden to ȝisle.",
  "11374": "he wes Rumarettes sune; þas kinges of Winette.",
  "11375": "Þus seide þe cniht þere; to Arðure kinge.",
  "11376": "Lauerd Arður buh raðe; into þine bure.",
  "11377": "and þi quene mid þe & þine mæies cuðe;",
  "11378": "& we þis comp scullen to-delen; wið þas uncuðe kempen.",
  "11379": "Æfne þan worde; he leop to þan borde.",
  "11380": "þer leien þa cniues; bi-foren þan leod-kinge.",
  "11381": "þreo cnifes he igrap; and mid þan anæ he smat.",
  "11382": "i þere swere þe cniht; þe ærest bi-gon þat ilke fiht.",
  "11383": "þat his hefued i þene flor; hælde to grunde.",
  "11384": "Sone he sloh ænne oðer; þes ilke þeines broðer.",
  "11385": "ær þa sweordes comen; seouene he afelde.",
  "11386": "Þer wes fæht swiðe græt; ælc mon oðer smat.",
  "11387": "þer wes muchel blod-gute; balu wes an hirede.",
  "11388": "Þa com þe king buȝen; ut of his buren.",
  "11389": "mid him an hundred beornen; mid helmen & mid burnen.",
  "11390": "ælc bar an his riht hond; whit stelene bro[n]d.",
  "11391": "Þa cleopede Arður; aðelest kingen.",
  "11392": "Sitteð sitteð swiðe; elc mon bi his liue.",
  "11393": "and wa-swa þat nulle don; he scal for-demed beon.",
  "11394": "Nimeð me þene ilke mon; þa þis feht ærst bigon.",
  "11395": "& doð wiððe an his sweore; & draȝeð hine to ane more.",
  "11396": "& doð hine in an ((ley)) uen; þer he scal liggen.",
  "11397": "and nimeð al his nexte cun; þa ȝe maȝen iuinden.",
  "11398": "and swengeð of þa hafden; mid breoden eouwer sweorden.",
  "11399": "Þa wifmen þa ȝe maȝen ifinden; of his nexten cunden.",
  "11400": "kerueð of hire neose; & heore wlite ga to lose.",
  "11401": "and swa ich wulle al for-don; þat cun þat he of com.",
  "11402": "And ȝif ich auere-mare; seoððen ihere.",
  "11403": "þat æi of mine hirede; of heȝe na of loȝe.",
  "11404": "of þissen ilke slehte; æft sake are[re].",
  "11405": "ne sculde him neoðer gon fore; gold ne na gærsume.",
  "11406": "hæh hors no hære scrud; þat he ne sculde beon ded.",
  "11407": "oðer mid horsen to-draȝen; þat is elches swiken laȝen.",
  "11408": "Bringeð þene halidom; and ich wulle swerien þer-on.",
  "11409": "swa ȝe scullen cnihtes; þe weoren at þissen fihte.",
  "11410": "eorles & beornes; þat ȝe hit breken nulleð.",
  "11411": "Ærst sweor Arður; aðelest kingen.",
  "11412": "seoððen sworen eorles; seoððen sweoren beornes.",
  "11413": "seoððen sweoren þeines; seoððen sweoren sweines.",
  "11414": "þat heo nauere-mare; þe sake nulde arere.",
  "11415": "Me nom alle þa dede; & to leirstowe heom. ladden.",
  "11416": "Seoððen me bleou bemen; mid swiðe murie dremen.",
  "11417": "weoren him leof weoren him læ[ð]; elc þer feng water & clæ[ð].",
  "11418": "& seoððen adun seten; sæhte to borden.",
  "11419": "al for Arðure æiȝe. aðelest kingen;",
  "11420": "Birles þer þurngen; gleomen þer sungen.",
  "11421": "harpen gunnen dremen; duȝeðe wes on selen.",
  "11422": "Þus fulle seoueniht; wes þan hirede idiht.",
  "11423": "Seoððen hit seið in þere tale; þe king ferde to Cornwale.",
  "11424": "þer him com to anan; þat wæs a crafti weorc-mon.",
  "11425": "and þene king imette; and feiere hine grætte.",
  "11426": "Hail seo þu Arður; aðelest kinge.",
  "11427": "Ich æm þin aȝe mon; moni lond ich habbe þurh-gan.",
  "11428": "ich con of treo-wrekes; wunder feole craftes.",
  "11429": "Ich iherde suggen; bi-ȝeonde sæ neowe tidende.",
  "11430": "þat þine cnihtes; at þine borde gunnen fihte.",
  "11431": "a midewinteres dæi; moni þer feollen.",
  "11432": "for heore mucchele mode; morð-gomen wrohten.",
  "11433": "and for heore hehȝe cunne; ælc wolde beon wið-inne.",
  "11434": "Ah ich þe wulle wurche; a bord swiðe hende.",
  "11435": "þat þer maȝen sitten to; sixtene hundred & ma.",
  "11436": "al turn abuten; þat nan ne beon wið-uten.",
  "11437": "wið-uten and wið-inne. mon to-ȝæines monne.",
  "11438": "Whenne þu wult riden; wið þe þu miht hit leden.",
  "11439": "and setten hit whar þu wulle; after þine i-wille.",
  "11440": "and ne dert þu nauere adrede; to þere worlde longen.",
  "11441": "þat æuere æ[ni]e modi cniht. at þine borde makie fiht.",
  "11442": "for þer scal þe hehȝe; beon æfne þan loȝe.",
  "11443": "Timber me lete biwinnen. and þat beord bi-ginnen.",
  "11444": "to feouwer wikene uirste; þat wrec wes iuorðed.",
  "11445": "To ane heȝe dæie; þat hired wes isomned.",
  "11446": "and Arður himseolf beh; sone to þan borde.",
  "11447": "and hehte alle his cnihtes; to þan borde forð-rihtes.",
  "11448": "Þo alle weoren iseten; cnihtes to heore mete.",
  "11449": "þa spæc ælc wið oðer; alse hit weore his broðer.",
  "11450": "alle heo seten a-buten; ne((s)) þer nan wið-uten.",
  "11451": "Æuere ælches cunne((s)) cniht; þere wes swiðe wel idiht.",
  "11452": "alle heo weoren bi ane; þa hehȝe & þa laȝe.",
  "11453": "ne mihten þer nan ȝelpen; for oðere kunnes scenchen.",
  "11454": "oðer his iueren; þe at þan beorde weoren.",
  "11455": "Þis wes þat ilke bord; þat Bruttes of ȝelpeð.",
  "11456": "and sugeð feole cunne lesinge; bi Arðure þan kinge.",
  "11457": "Swa deð auer-alc mon; þe oðer luuien con.",
  "11458": "ȝif he is him to leof; þenne wule he liȝen.",
  "11459": "and suggen on him wurð-scipe; mare þenne he beon wurðe.",
  "11460": "ne beo he no swa luðer mon; þat his freond him wel ne on.",
  "11461": "Æft ȝif on uolke feond-scipe arereð.",
  "11462": "an æuer-æi time; bitweone twon monnen.",
  "11463": "me con bi þan læðe; lasinge suggen.",
  "11464": "þeh he weore þe bezste mon; þe æuere æt at borde.",
  "11465": "þe mon þe him weore lað; him cuðe. last finden.",
  "11466": "Ne al soh ne al les; þat leod-scopes singeð.",
  "11467": "ah þis is þat soððe; bi Arðure þan kinge.",
  "11468": "Nes næuer ar swulc king; swa duhti þurh alle þing.",
  "11469": "for þat soðe stod a þan writen; hu hit is iwurðen.",
  "11470": "ord from þan ænden; of Ar[ð]ure þan kinge.",
  "11471": "no mare no lasse; buten alse his laȝen weoren.",
  "11472": "Ah Bruttes hine luueden swiðe; & ofte him on liȝeð.",
  "11473": "and suggeð feole þinges; bi Arðure þan kinge.",
  "11474": "þat næuere nes i-wurðen; a þissere weorlde-richen.",
  "11475": "inoh he mai suggen; þe soð wule uremmen.",
  "11476": "seolcuðe þinges; bi Arðure kinge.",
  "11477": "Þa wes Arður. swiðe heh; his hired swiðe hende.",
  "11478": "þat nas na cniht wel itald; no of his tuhlen swiðe bald.",
  "11479": "inne Wales no in Ænglelond; inne Scot[lond] no in Irlond.",
  "11480": "in Normandie no inne France; inne Flandres no inne Denemarc.",
  "11481": "no in nauere none londe; þe a þeos halfe Mungiu stondeð.",
  "11482": "þet weoren ihalde god cniht; no his deden itald oht.",
  "11483": "bute he cuðe of Ar[ð]ure; & of aðelen his hirede.",
  "11484": "his wepnen and his weden; & his hors-leden.",
  "11485": "suggen and singen; of Arðure þan ginge.",
  "11486": "and of his hir((ed))-cnihten; and of heȝe heore mihten.",
  "11487": "and of heore riche-dome; and hu wel hit heom bicomen.",
  "11488": "Þenne weore he wilcume; a þissere weorlde-richen.",
  "11489": "come þer he come; and þeh he weore i Rome.",
  "11490": "al þat iherde of Ar[ð]ure telle.",
  "11491": "heom þuhte muchel seollic; of selen þan kinge.",
  "11492": "And swa hit wes iuuren iboded; ær he iboren weoren.",
  "11493": "swa him sæide Merlin; þe witeȝe wes mære.",
  "11494": "þat a king sculde cume; of Vðere Pendragune.",
  "11495": "þat gleomen sculden wurchen burd; of þas ki[n]ges breosten.",
  "11496": "and þer-to sitten; scopes swiðe sele.",
  "11497": "and eten heore wullen; ær heo þenne fusden.",
  "11498": "and winscenches ut teon; of þeos kinges tungen.",
  "11499": "and drinken & dreomen; daies & nihtes.",
  "11500": "þis gomen heom sculde i-lasten; to þere weorlde longe.",
  "11501": "And ȝet him seide Marlin; mare þat wes to ((co))mene.",
  "11502": "þat al þat he lokede on; to foten him sculde buȝen.",
  "11503": "Þa ȝet him sæide Mærlin; a sellic þe wes mare.",
  "11504": "þat sculde beon unimete care; of þas kinges forð-fare.",
  "11505": "and of þas kinges ende; nulle hit na Brut ileue.",
  "11506": "buten hit beon þe leste dæð; at þan muchele dome.",
  "11507": "þenne ure Drihte; demeð alle uolke.",
  "11508": "Ælles ne cunne we demen; of Arðures deðen.",
  "11509": "for he seolf sæide; to sele his Brutten.",
  "11510": "suð inne Cornwale; þer Walwain wes for-faren.",
  "11511": "and him-seolf wes for-wunded; wunder ane swiðe.",
  "11512": "þat he uaren wolde. into Aualune.",
  "11513": "in-to þan æit-londe; to Argante þere hende.",
  "11514": "for heo sculde mid haleweie; helen his wunden.",
  "11515": "and þenne he weore al hal; he wolde sone. come heom.",
  "11516": "Þis ilefde Bruttes; þet he wule cumen þus.",
  "11517": "& lokieð a whenne; he cume to his londe.",
  "11518": "swa he heom bihahte; ar he heonne wende.",
  "11519": "Arður wes an weorlde; wis king and riche.",
  "11520": "god mon and grið-ful; his gumen hine luueden.",
  "11521": "Cnihtes he hafede prute; and græte on heore mode.",
  "11522": "& speken to þan kinge; of seol%lichen þinge.",
  "11523": "and þus þat hired cleopede; to heȝe þan kinge.",
  "11524": "Lauerd Arður faren we; to Francene riche.",
  "11525": "and iwinnen al þat lond; to þire aȝere hond.",
  "11526": "flemen alle þa Freinscen. heore king feollen.",
  "11527": "alle þa castles bonien; and setten heom to mid Brutten.",
  "11528": "& rixlien a þere riche; mid rehȝere strengðe.",
  "11529": "Þa andswarede Arður; aðelest kingen.",
  "11530": "Eouwer wille ich wulle don; ah ær ich wulle to Norweien;",
  "11531": "and ich wulle mid me leden; Lot minne oðem.",
  "11532": "he is Wæl((way))nes fader; þa ich wel luuie.",
  "11533": "For beoð icumen of Norweiȝe; niwe tidende.",
  "11534": "þat Sichelin king þer is ded; his duȝeðen bileued.",
  "11535": "& hæ hafeð al his kineriche; bi-queðe her Loððe.",
  "11536": "For þe king is al bidæled; sune & eke dohteren.",
  "11537": "and Lot is his suster sune; þe bet him scal iwurðe.",
  "11538": "for ich hine wulle in Norwæȝe; neowe king makien.",
  "11539": "and hine wæl lere; to witeȝen wel þa leoden.",
  "11540": "And þenne ich þus habbe idon; ich wullen seoððen cumen ham.",
  "11541": "and ȝarkien mine ferde; & faren into France.",
  "11542": "and ȝif þe king me stont wið; and nulle ȝeornen mi grið.",
  "11543": "ich hine wulle mid fehte; fallen to þan grunde.",
  "11544": "Arður lette blawen; hornes and bemen.",
  "11545": "and lette beoden to sæ; Bruttes swiðe balde.",
  "11546": "Scipen he hæfde gode; bi þere sæ-flode.",
  "11547": "fiftene hundred; fusden from londe.",
  "11548": "and fluȝen after þere sæ; swulc heo fluht hafden.",
  "11549": "& buhȝen in-to Norwæȝen; mid baldere strengðen.",
  "11550": "Sone swa heo comen; hafne heo nomen.",
  "11551": "mid muchelere strengðe; stepen a þa riche.",
  "11552": "Arður senden; his sonde; wide ȝeond þan londe.",
  "11553": "& hæhte heom cumen sone; and Lot habben to kinge.",
  "11554": "& ȝif heo þat nolden; alle heom he wolde a-slan.",
  "11555": "Þa nomen heore sonden; eorles Norenissce.",
  "11556": "and senden to þan kingen; and hahten hine aȝain wenden;",
  "11557": "& ȝif þu nult aȝæin faren; sorhȝen þu scalt habben & kare.",
  "11558": "for longe bið auere; þat ne iwurð næuere.",
  "11559": "þat we uncuðne mon; to kinge scullen hæbben.",
  "11560": "For ȝif Sikelin is forð-faren; her beoð oðere icoren.",
  "11561": "þe we maȝen bi vre iwille; hæbben to kinge.",
  "11562": "& þis is þat soðe; nis þer nan oðer.",
  "11563": "oðer far þe awæiward; and wend þe riht hamward.",
  "11564": "oðer to-dæi a seoueniht; þu scalt habben græt fiht.",
  "11565": "Þa eorles Norenissce. nomen heom to ræde;",
  "11566": "þat king heo wolden habben; of seoluen heore cunden.",
  "11567": "for al Sikelines quiden; sotscipe heo heolden.",
  "11568": "And swa longe. swa beoð æuere; ne scal hit stonde næuere.",
  "11569": "ah we scullen nimen Riculf; þe is swiðe riche eorl.",
  "11570": "and hebben hine to kinge; þis is us iqueme.",
  "11571": "and sumnen ure ferde; ȝeond al þissen ærde.",
  "11572": "and faren to Arðure; & flem%men hine mid fehte.",
  "11573": "& Lot we scullen fusen; and flemen of londen.",
  "11574": "oðer we mid fehten; sculleð hine fallen.",
  "11575": "Heo nome Riculfe; þene eorl of Norene.",
  "11576": "and hefuen hine to kinge; þeh hit neore him noht icunde.",
  "11577": "and sumneden uerde; ȝeond Nornisce ærde.",
  "11578": "And Arður an his ende; ȝuond þat lond gon wende.",
  "11579": "þat londe he þurh-arnde; burhȝes he uor-barnde.",
  "11580": "æhte he nom inoh; muche moncun he þer of-sloh.",
  "11581": "And Riculf him gon riden; toȝæines Arðure anan.",
  "11582": "to-gædere heo fusden; and veht heo bigunnen.",
  "11583": "Bruttes buȝen heom to; balu þer wes riue.",
  "11584": "Luken vt of scaþe; sweordes longe.",
  "11585": "hefden fluȝen a þene uelde; faluwede nebbes.",
  "11586": "beorn aȝein beorne; scaft sette an breoste.",
  "11587": "burnen þer breken; Bruttes bisie weoren.",
  "11588": "brustleden sceldes; scalkes ueolen.",
  "11589": "& swa al þene dæi-liht; i-laste þis muchele fiht;",
  "11590": "ferden heo æst ferden heo west. þer Noreine wes þa wurse;",
  "11591": "ferden heo suð ferden heo norð; þe Norrene þer feollen.",
  "11592": "Bruttes weoren balde; þa Noreine heo a-qualden.",
  "11593": "Noreinisce men þer feollen; fif and twenti þusend.",
  "11594": "and Riculf king þer wes of-slaȝen; and idon of lif-dæȝen.",
  "11595": "lutel þer eode to læue; of þan leod-folke.",
  "11596": "wulc-swa hafuede þat wracche lif; ȝirde Arðures grið.",
  "11597": "Ar[ð]ur bisæh a Lot; þe leof him wes swiðe.",
  "11598": "and þus him c[l]eopien agon; Arður þe riche mon.",
  "11599": "Lot wend hider to me; þu art mi wine deore.",
  "11600": "Her ich þe biteche; al þas kineriche.",
  "11601": "of me þu scalt halden; and habben me to munde.",
  "11602": "Þa wes Walwain þider icumen; Lottes ældeste sune.",
  "11603": "of Rome from þan Pape; þe Supplice wes ihate.",
  "11604": "þa longe him wes dihte; and makede hine to cnihte.",
  "11605": "Wælle wel wes hit bitoȝen; þat Walwain wes to monne iboren.",
  "11606": "for Walwæin wes ful aðelmod; an ælche þeouwe he wes god.",
  "11607": "he wes mete-custi; and cniht mid þan bezste.",
  "11608": "Al Arðures hired; wes swiðe if((u))rðed.",
  "11609": "for Walwaine þan kene; þe icumen wes to hirede.",
  "11610": "and for his fader Lote; þe iloten wes to kinge.",
  "11611": "Þa spac Arður him wið; and hehte hine halden god grið.",
  "11612": "and hehte hine luuien; his griðfulle leoden.",
  "11613": "& þa grið nolden halden; fallen heom to grunde.",
  "11614": "Þa ȝet c[l]eopede Arður; aðelest kingen.",
  "11615": "Whær beo ȝe mine Bruttes; fareð nu forð-rihtes.",
  "11616": "ȝarkieð bi þan flode; mine scipen gode.",
  "11617": "Al duden þa cnihtes; swa Arður heom hæhte.",
  "11618": "Þa þa scipen weoren ȝaru; Arður gon to sæ faren.",
  "11619": "mid him he [n]o[m] his cnihtes; his Norenissce þeines.",
  "11620": "and balden his Bruttes; and bah forð mid vðes.",
  "11621": "and þe duhtie king; com to Dene[m]arke.",
  "11622": "he lette slæn teldes; wide ȝeond þa feldes.",
  "11623": "bemen he lette blawen; and his cume bodien.",
  "11624": "Þa wes inne Denemarke; a king of mucle mæhte.",
  "11625": "Æscil wes ihate; hext ouer Denene.",
  "11626": "he isah þat Ar[ð]ur bi-won; al þat him wes on willen.",
  "11627": "Æscil king hine bi-þohte; whæt he don mahte.",
  "11628": "lað him wes to leosen; leouen his leoden.",
  "11629": "He isah þat [mid] strengðe; stonden he ne mahte.",
  "11630": "aȝain Arðure mid nauere nane compe.",
  "11631": "He sende gretinge; to Arðure kinge.",
  "11632": "hundes & hauekes; & swiðe gode hors%ses.",
  "11633": "seoluer and ræd gold; mid ræh-fulle worden.",
  "11634": "& ȝet dude mare; Æscil þe mære.",
  "11635": "he sende to þan hæxten of Arðures hireden.",
  "11636": "and bad heom. arndien him; to hæhȝen þan kingen.",
  "11637": "þat he moste his mon bicumen; & to ȝisle bitæchen his sune.",
  "11638": "and ælche ȝere him senden; gauel of his londe.",
  "11639": "ænne bæt mid isunde; from breorde to grunde.",
  "11640": "of golde & of gæ[r]sume; & of godliche pallen.",
  "11641": "and seoððen he wolde swerien; swiken þat he nalden.",
  "11642": "Þis i[h]erden Arður; aðelest kingen.",
  "11643": "þat Æscil Denene king; wolde beon his vnderling.",
  "11644": "buten ælche [f]ihte; he and alle his cnihtes.",
  "11645": "Þa iwrað iaðeled; Arður þe riche.",
  "11646": "and þus andswærede; mid aðmode worden.",
  "11647": "Wel wurðe þan monne; þe mid wisdome;",
  "11648": "biwineð him grið & frið; & freond-scipe to halden.",
  "11649": "Þenne he isiht þet he bið; mid strengðe ibunden.",
  "11650": "iȝarked al to leosen; leofue his richen.",
  "11651": "mid liste he mot leoðien; luðe his bendes.",
  "11652": "Arður hehte þene king cume; and bringen his aldeste sune.",
  "11653": "and he swa dude sone; þe king of Denemarke.",
  "11654": "Arðures iwille; sone he gon fulle.",
  "11655": "to-somne heo comen; and sæhten iwurðen.",
  "11656": "Þa ȝet cleopede Arður; aðelest kingen.",
  "11657": "Faren ich wulle to France; mid muchele mire ferde.",
  "11658": "ich wulle habben of Noreweie; niȝe þusend cnihtes.",
  "11659": "& of Denemarke ich wulle leden; niȝe þusend of þan leoden.",
  "11660": "and of Orkaneie; enleuen hundred.",
  "11661": "and of Mureinen; þreo þuseond monnen.",
  "11662": "and of Galeweien; fif þusend of þan leoden.",
  "11663": "and of Irlonde; elleuen þusend.",
  "11664": "and of Brutaine; mine cnihtes balde.",
  "11665": "scullen þræsten bi-foren me; þritti þusunde.",
  "11666": "and of Gutlonde; ich wulle leden; ten þuseond of þan leoden.",
  "11667": "and of Frislonde; fif þusend monnen.",
  "11668": "and of Brutaine; Howel þene balde.",
  "11669": "and mid swulche uolke; France ich wulle i-sechen.",
  "11670": "And swa ich ibiden Godes ære; ȝet ich wulle haten mare.",
  "11671": "þat of alle þan londen; þat stondeð a mire honden.",
  "11672": "ich haten ælcne ohtne mon; þe his wepnen beren con.",
  "11673": "alse he wule liuen; and his lumen habben.",
  "11674": "þat he faren wið me; to fehten wið Frolle.",
  "11675": "þat is Francene king; fæie he scal iwurðe.",
  "11676": "He wes iboren i Rome; of Romanisce cunne.",
  "11677": "Forð ferde Arður; þat he com to Flandres.",
  "11678": "þat lond he gon biwinnen; and sette hit mid his monnen.",
  "11679": "and seo[ð]ðe he beh þanene; in-to [Buluine]",
  "11680": "[and al] Buluines lond. nom hit to his aȝere hond;",
  "11681": "and seoððen he nom þene wæi; þe in touward France læi.",
  "11682": "Þa bed he his bod; allen his beornen.",
  "11683": "for þær heo uoren; þat na wiht heo ne nomen.",
  "11684": "buten he mid rihte; hit biȝiten mihte.",
  "11685": "mid rihte chepinge; i þas kinges hirede.",
  "11686": "Þat iher[de] Frolle; þer he wes inne France.",
  "11687": "of Arðures i-spede; and of alle his deden.",
  "11688": "and hu al bi-wonne; þat he lokede on.",
  "11689": "and al hit him to beh; þat he mid eȝene isah.",
  "11690": "þa wes þe king Frolle; laðliche of-fered.",
  "11691": "A þere ilke worlde. þa þis wes iwurðen.",
  "11692": "wes Francene lond; Gualle ihaten.",
  "11693": "and Frolle wes from Rome; ifaren in-to France.",
  "11694": "and ælche. ȝere sende; gauel of þan londe.",
  "11695": "ten hundred punde; of seoluer and of golde.",
  "11696": "Nu i-herde Frolle; þe ældere wes of France.",
  "11697": "of þere lond-sorȝe; þe Arður dude an londe.",
  "11698": "Sonde he sende sone; an uest touward Rome.",
  "11699": "and hehte Romanisce folc; reden heom bi-tweonen.",
  "11700": "hu feole þusend cnihten; heo þider wolden sen((den)).",
  "11701": "þat he þa æð mihte; wið Arðure uihte.",
  "11702": "and ulemen of londe; Arður þene stronge.",
  "11703": "Cnihtes gunnen riden; vt of Rom-leoden.",
  "11704": "fif and twenti þusend; ferden touward France.",
  "11705": "Þis iherde Frolle mid muchele his ferde.",
  "11706": "þat þe Romanisce uolc; riden touward londe.",
  "11707": "Frolle & his ferde; heom to-ȝeines ferde.",
  "11708": "þa heo comen to-somne; kene men and wihte.",
  "11709": "of alle þan ærde; vnimete uerde.",
  "11710": "Þæt iherde Arður; aðelest kingen;",
  "11711": "& sumnede his ferde; and heom to-ȝaines wende.",
  "11712": "Ah næs næuere king nan; þa quic wes an eorðen.",
  "11713": "þa eouere ær an uolde; swulc folc a-walde.",
  "11714": "for of alle þan kine-londe; þe Arður hafuede an honde;",
  "11715": "forð he ladde mid him; alle þa kenneste men.",
  "11716": "þat nuste he neuere on weorlde; hu feole þusend, þer weoren.",
  "11717": "Sone swa heo comen to-somne; Arður & Frolle.",
  "11718": "harliche heo igrætten; al þat heo imette.",
  "11719": "Cnihtes swiðe stronge; igripen speren longe.",
  "11720": "and ræsden heom to-gædere; mid ræhȝere strengðe.",
  "11721": "Alle dæi þer weore duntes swiðe riue.",
  "11722": "folc feol to uolden; and fæie-sið worhten.",
  "11723": "græmende segges; gras-bæd isohten.",
  "11724": "gullen þa helmes; ȝeoumereden eorles.",
  "11725": "sceldes þær scenden; scalkes gunnen reosen;",
  "11726": "Þa cleopede Ar[ð]ur; aðelest kingen.",
  "11727": "Whar beo ȝe mine Bruttes; balde mine þaines.",
  "11728": "Þe dæi him forð ȝeongeð; þis folc us aȝein stondeð.",
  "11729": "Lette we heom to gliden; scærpe gares inoȝe.",
  "11730": "& techen heom to riden; þene wæi touward Romen.",
  "11731": "Æfne þan worde; þe Ar[ð]ur iseide.",
  "11732": "he sprong forð an stede; swa sparc de[ð] of fure.",
  "11733": "Him weore fuliende; fifti þusende.",
  "11734": "hærde here-kempen; hælden to fihte.",
  "11735": "smiten uppen Frolle; þær he wes on ulocke.",
  "11736": "and brohten hine of fleme; mid muclen his folke.",
  "11737": "þer Ar[ð]ur of-sloh; muchel uolc and vniuoh.",
  "11738": "Þa fleh in-to Parise; Frolle þe riche.",
  "11739": "and þa ȝeten tunden; mid teonen inoȝe.",
  "11740": "and þa word seide; sorhful an heorte.",
  "11741": "Leouere me. weore; þat ich iboren neore.",
  "11742": "Þa weoren inne Paris; plihtliche spelle((s)) ful iwis.",
  "11743": "sorhfulle iberen; burhmen gunnen beouien.",
  "11744": "walles heo gunnen rihten; þa ȝæten heo gunnen dihten.",
  "11745": "mete heo nomen; al þat heo neh comen;",
  "11746": "an ælchere halue; heo heolden to burȝe.",
  "11747": "heo uerden þider alle; þe heolden mid Frolle.",
  "11748": "Þat iherde Arður; aðelest kingen.",
  "11749": "þat inne Paris wunede Frolle; mid unimete uerde.",
  "11750": "and seiden þat he wolde wið Arðure stonden.",
  "11751": "To Paris ferde Arður; ærhðe bi-deled.",
  "11752": "and bi-læi þa walles; and are[r]de his teldes.",
  "11753": "a feower halue he heo bi-lai; fouwer wiken and enne dæi.",
  "11754": "Auared weoren þa leden; þa þere weoren wið-innen.",
  "11755": "þa burh wes wið-innen; afulled mid monnen",
  "11756": "and æten sone þene mete; þe þer wes isomned.",
  "11757": "Þa feouwer wiken weoren aȝonged; þa Arður wes þær atstonden.",
  "11758": "þæ wes inne burȝe; vni-mete sorȝe.",
  "11759": "mid wræcche þan falke; þe leie þer an hungre.",
  "11760": "þer wes wop þe[r] wes rop; and reou[ð]en vniuohȝe.",
  "11761": "Heo cleopeden to Frolle; and beden hine frið wurchen.",
  "11762": "Arðures mon bi-cumen; and his mon-scipe bruken.",
  "11763": "and þene kinedom halden; of Arðure þan kenen.",
  "11764": "and no lete noht þat wræcche uolk; uor-faren al mid hungre.",
  "11765": "Þa andswarede Frolle; freo he wes an heorte.",
  "11766": "Nai swa me helpe God; þæ alle domes awalt.",
  "11767": "ne scal ich nauere his mon bicume; no he mi kine-laue((rd)).",
  "11768": "mi-seolf ich wulle fihte; a Gode is al þat rihte.",
  "11769": "Þa ȝet cleopede Frolle; freo mon an heorte.",
  "11770": "Næi swa me helpe Drihten; þe scop þas dæies lihten.",
  "11771": "nulle ic nauere-mare; ȝirnen Arðures ære.",
  "11772": "ah fehten ich wulle; buten ælche cnihte.",
  "11773": "licame wið licame; biforen mine leoden.",
  "11774": "hond aȝain honde; wið Arðure kinge.",
  "11775": "Whaðer unkere swa beoð þere wakere; sone he bið þe laðere.",
  "11776": "wahðer vnkere swa þer ma luuien; his freonden he bið þe leouere.",
  "11777": "and wha[ð]er unkere þe mæi of oðere; þat betere biwinne.",
  "11778": "habben al þis oðeres lond; and sette hit an his aȝere hond.",
  "11779": "Þis ic wulle ȝirne; ȝif Arður hit wule ȝetten.",
  "11780": "and þis ich wulle swerien; uppen mine sweorden.",
  "11781": "and ȝisles ich wulle finden; þreo kingene sunen.",
  "11782": "þat ich þis forward wulle; fast-liche halden.",
  "11783": "þat nulle ich hit liȝen; bi mine quike liuen.",
  "11784": "For leouere me is to liggen; bi-fore mine leoden;",
  "11785": "þan ich iseo an uolde; for-faren heom mid hungre.",
  "11786": "For we habbeoð mid fehte; ure cnihtes ((uor))-farene.",
  "11787": "scalkes auælled; fifti þusende.",
  "11788": "and moni ænne gode wifmon; i-whorht to ble((ð))ere widewe.",
  "11789": "moni child fader-læs; and frouere bidaled.",
  "11790": "and nu þis folc mid hungre; wunderliche ihærmede.",
  "11791": "For-þi hit is betere; bi-twixen unke seoluen.",
  "11792": "to-dælen and to-dihten þis kine-lond mid fihte.",
  "11793": "and habbe hit þa betere; and bruken hit on wunne.",
  "11794": "Frolle nom twalf cnihtes; mid þissen worden forð-rihtes.",
  "11795": "and sende heom an sonde. to Arðure kinge.",
  "11796": "& iwuste ȝif he wolde; þis fore-warde halde.",
  "11797": "and mid his aȝere hond; bi-telen þat kine-lond.",
  "11798": "oðer uore-liggen; his leoden to harmen.",
  "11799": "and ȝif he hit bi-talden; hafde hit on an onwalde.",
  "11800": "Þat iherde Arður; aðelest kingen.",
  "11801": "næs he neuere swa bliðe; ær an his liue.",
  "11802": "for him likede tidende; from Frolle þan kinge.",
  "11803": "and þas word seide; Arður þe sele.",
  "11804": "Wel saið Frolle; þe king is of France.",
  "11805": "betere is þat wit tweie; bitelen þas riche.",
  "11806": "þene þer beon of-slaȝene; ure þeines snelle.",
  "11807": "Þis fore-ward ich bi-luuie; bi-fore mine leoden.",
  "11808": "to ane isette dæie; to don þat he beodeð.",
  "11809": "þat scal beon tomarȝen; biforen unker monnen.",
  "11810": "þat fehten wit scullen unc seoluen; & falle þe for-cuðere.",
  "11811": "And whaðer unker þe geð abake; & þis feoht wulle for-sake.",
  "11812": "beon he in ælche londe; iqueðe for ane sconde.",
  "11813": "þenne mæie me singe; of ane swulche kinge.",
  "11814": "þe his beot haueð imaked; and his cniht-scipe for-saken.",
  "11815": "Þæt iherde Frolle; þe king wes of France.",
  "11816": "þat Arður fehten wolden; him-seolf buten cnihte.",
  "11817": "Strong mon wes Frolle; and sterc mon on mode.",
  "11818": "and his beot imaked hafde; bi-foren al his duȝeðe.",
  "11819": "and [h]e ne mihte; for scome muchelen; scenden hine seoluen.",
  "11820": "bi-læuen his balde ibeot; þat he i burh hafde iseid.",
  "11821": "Sæide þat he sæide; to soðe he hit wende.",
  "11822": "þat Arður hit wolde for-saken; and nawiht to þan fehte taken.",
  "11823": "for ȝif hit wuste Frolle; þe king wes ane France.",
  "11824": "þat Arður him ȝetten wolde; þat he iȝirnd hafde.",
  "11825": "don he hit nolde; for a scip ful of golde.",
  "11826": "Neoðeles wes Frolle; to fihte swi[ð]e kene.",
  "11827": "muche cniht & strong mon; and modi on heorten.",
  "11828": "and sæide þat he wolde. þene dæi halde.",
  "11829": "in þan æit-londe; þe mid watere is bi-ȝeonge.",
  "11830": "Þat æit-lond stondeð ful iwis; inne þere burh of Paris.",
  "11831": "Þer ich wulle mid fehte; bi-tele mine irihte.",
  "11832": "mid scelden; and mid cnihtes iwede.",
  "11833": "nu to-marȝen bið þe dæi; habben þe hit biȝiten mæi.",
  "11834": "Comen þa tiðende; to Arðure þan kinge.",
  "11835": "þat Frolle wolde mid fæhte; France bitellen.",
  "11836": "næs he næuere swa bliðe; ær an his liue.",
  "11837": "and he lehȝen agon; ludere stæfnenen.",
  "11838": "and þas word seide; Arður þe kene.",
  "11839": "Nu ich wat þat Frolle; wið me wulle fihte.",
  "11840": "to-marȝe in þan dæie; alse he seolf demde.",
  "11841": "i þan ait-londe; þat mid watere is bistonde.",
  "11842": "for hit bicumeð kinge; þat his word stonde.",
  "11843": "Leteð blawen bemen; and bodien mine monnen.",
  "11844": "þat æuer-ælc god mon; to-niht wakien for þon.",
  "11845": "and bidden ure Drihten; þe alle domes awalt.",
  "11846": "þat he me iscilde; wið Frolle þene wilde.",
  "11847": "and mid his riht honde; witeȝe me wið sconde.",
  "11848": "And ȝif ich mæi þis kinelond; biȝiten to mire aȝere hon[d].",
  "11849": "auere-ælche ærmen mon; þe æð scal iwurðen.",
  "11850": "and wurchen ic wulle; muchel Godes wille.",
  "11851": "Nu me uulsten þer-to; þe alle þing mai wel ((i))don.",
  "11852": "þe heȝe heuene-liche king; stonde me an helping.",
  "11853": "for ich hine luuien wulle; þa while þe ich liuie.",
  "11854": "Þer wes al longe niht; songes an((d)) ca[n]del-liht.",
  "11855": "hæhliche sungen clarckes; hali Godes salmes.",
  "11856": "Þa hit dæi we[s] amarȝen; duȝeðe gunne sturien.",
  "11857": "his wæpnen he nom an honden; Arður þe stronge.",
  "11858": "warp he an his rugge; a ræf swiðe deore.",
  "11859": "ænne cheisil scurte; & ænne pallene curtel.",
  "11860": "ænne burne swiðe deore; ibroiden of stele.",
  "11861": "Sette he an hefde; ænne helm godne.",
  "11862": "to his side he swende; his sweorde Caliburne.",
  "11863": "his sconken he helede; mid hosen of stele.",
  "11864": "and duden on his uoten; spuren swiðe gode.",
  "11865": "Þe king mid his weden; leop on his stede.",
  "11866": "me him to rehte; anne scelde gode.",
  "11867": "he wes al clane; of olifantes bane.",
  "11868": "Me salde him an honde. enne scaft stronge.",
  "11869": "þer wes a þan ænde; a spære swiðe hende.",
  "11870": "hit wes imaked; i Kairmeðin; [bi] a smið þe hehte Griffin.",
  "11871": "hit ahte Vðer; þe wes ær king her.",
  "11872": "Þa þe iwepned wes þe rahȝe; þa gon he to uarene.",
  "11873": "he mihte þa bi-halde; þe þer bihalfues weore.",
  "11874": "þene king richne; rehliche riden.",
  "11875": "seo[ð]ðen þis weorlde wes a-stald; nes hit no-whar itald.",
  "11876": "þat æuere ai mon swa hende; wunden uppen horse.",
  "11877": "swa him wes Arður; sune Vðeres.",
  "11878": "Riden after þan kinge; balde here-ðringes.",
  "11879": "a þen feoremeste flocke; feouwerti hundred.",
  "11880": "heȝe here-kempen; bihonged mid stelen.",
  "11881": "baldere Brutten; bisie mid wepnen.",
  "11882": "After þan fusden; fifti hundred.",
  "11883": "þeo Wælwain ladde; þe wæs a wæl-kempe.",
  "11884": "Seoððen þer gunnen ut siȝen; sixti þusende.",
  "11885": "Bruttes swiðe balde; þat wes þa bac-warde.",
  "11886": "Þer wes þe king Angel; þer wes Lot and Urien.",
  "11887": "þer wes Vrienes sune; Ywæin ihaten.",
  "11888": "þer wes Kæi and Beduer; and biwusten þa uerde þer.",
  "11889": "þer wes þe king Howel; hah mon of Brut-lond.",
  "11890": "Cador þer wes æc; þe kene wes on flocke.",
  "11891": "þer wes of Irlonde; Gillomar þe stron[g].",
  "11892": "þer wes Gonwais þe king; Orka[nei]es deorling.",
  "11893": "þer wes Doldamin þe kene; ut of Gut-londe.",
  "11894": "þer wes Escil þe king; Denemarkes deorling.",
  "11895": "Folc þer wes afoten; swa feole þusend monnen.",
  "11896": "þat nas nauere na swa wit-ful mon; a þissere weorlde-richen.",
  "11897": "a nauere nane spelle; þat mihte þa þusend telle.",
  "11898": "bute he hauede mid rihte; wisdom of Drihtene.",
  "11899": "oðer he hafde mid him; þat him hafde Mærlin.",
  "11900": "Arður forð gon liðe; mid vnimete folke.",
  "11901": "þat he com fuliwis; into þere burh of Paris.",
  "11902": "a west halue þan watere; mid mucle his genge.",
  "11903": "An æst hælf wes Frolle; mid muc%chelere ferde.",
  "11904": "Ȝaru to þan fehte; biforen his cnihtes alle.",
  "11905": "Arður nom ænne bat godne; & bæh þer an inne.",
  "11906": "mid scelde mid stede; and mid alle his iwede.",
  "11907": "and he þat scip stronge; scaf from þan lon((de)).",
  "11908": "and stop uppen þat æit-lond; and ladde his stede an his hond.",
  "11909": "his men þe hine þer brohte; alse þe king hehte.",
  "11910": "leten þene bat buȝen; forð mid þan vðen.",
  "11911": "Frolle into scipe ferde; þe king wes unuele.",
  "11912": "þat he auere þohte wið Arðure to fehte.",
  "11913": "Ferde to þan æite; mid aðele his wepnen.",
  "11914": "uppen þan æit he stop; & his stede him after droh.",
  "11915": "þeo men þe hine þer brohten; alse þe king hehte.",
  "11916": "lette þene bat fusen; forð mid þan vðen.",
  "11917": "and þa kinges tweien; ane þer wuneden.",
  "11918": "Þa me mihte bihalden; þe þer bihalues weoren.",
  "11919": "folc a þan uolde; feondliche adredde.",
  "11920": "heo clumben uppen hallen; heo clumben uppen wallen.",
  "11921": "heo clumben uppen bures; heo clumben uppe tures.",
  "11922": "þat comp to bihalden; of þan tweom kingen.",
  "11923": "Arðures men beden; mid muchele æðmoden.",
  "11924": "Godd þene gode; and þa hali his moder.",
  "11925": "þat heore lauerd þere; siȝe moste habben.",
  "11926": "and þa oðere eke; bede for heore kinge.",
  "11927": "Arður stop a stel boȝe; and leop an his blancke.",
  "11928": "and Frolle mid his i-wede; leop on his steden.",
  "11929": "þe an an his ænde. a þan æit-londe.",
  "11930": "and þæ oðer an his ænde; i þan æit-londe.",
  "11931": "heo quehten heore scaftes; kine-wurðe cnihtes.",
  "11932": "heo græneden heore steden; gode cnihtes heo weoren.",
  "11933": "Næs he næuere ifunde; a næuere nane londe.",
  "11934": "nan swa wiht-ful mon; þat hit wuste ær þan.",
  "11935": "whæðer of þan kingen; ouer-cumen sculde liggen.",
  "11936": "for beien heo weoren cnihtes kene; ohte men and wihte.",
  "11937": "muchele men on mihte; and a maine swiðe stronge;",
  "11938": "Heo muneȝeden heore steden. and tosomne gunnen riden;",
  "11939": "fusden feondliche. þat fur him sprong after;",
  "11940": "Arður smat Frolle; mid feond-stronge maine;",
  "11941": "uppen þene sceld hehȝe;",
  "11942": "and þe stede þe wes god; leop ut i þe ulod.",
  "11943": "Arður ut mid his sweorde; balu wes a þan orde.",
  "11944": "and puinden uppen Frolle; þer he wes an ulode.",
  "11945": "ær heore comp weore; icumen to þan ænde.",
  "11946": "Ah Frolle mid honde; igræp his spere longe.",
  "11947": "and kept Arður anan; alse he aneoust com.",
  "11948": "and þene stede balde; smat i þere breoste.",
  "11949": "þat þat spere þurh raf; and Arður adun draf.",
  "11950": "Þa aras þe mon-drem; þat þe uolde dunede a-ȝen.",
  "11951": "aqueðen þa weolcne; for reme of þan uolke.",
  "11952": "Þær Br((u))ttes wolden; ouer water buȝen.",
  "11953": "ȝif Arður up ne sturte; sterc-liche sone.",
  "11954": "and igræp his sceld godne; ileired mid golde.",
  "11955": "and to-ȝaines Frolle; mid feondliche lechen.",
  "11956": "breid bi-foren breosten; godne sceld brade.",
  "11957": "And Frolle him to fusden; mid his feond-ræse.",
  "11958": "and his sweord up ahof; and a-dun-riht sloh.",
  "11959": "and smat an Arðures sceld. þat he wond a þene feld.",
  "11960": "þe helm an his hæuede; and his hereburne.",
  "11961": "gon to falsie; foren an his hafde.",
  "11962": "& he wunde afeng; feouwer unchene long.",
  "11963": "heo ne þuhte him noht sær; for heo næs na mare.",
  "11964": "þat blod orn a-dun; ouer al his breoste.",
  "11965": "Arður wes abolȝe; swiðe an his heorte.",
  "11966": "and his sweord Caliburne; swipte mid maine;",
  "11967": "and smat Frolle uppen þæne hælm; þat he atwa helden.",
  "11968": "þurh-ut þere burne hod; þat hit at his breoste at-stod.",
  "11969": "Þa feol Frolle; folde to grunde.",
  "11970": "uppen þan gras-bedde; his gost he bi-læfde.",
  "11971": "Þa Bruttes lohȝen; ludere stefuene.",
  "11972": "and leoden to fleonen; feondliche swiðe.",
  "11973": "Ar[ð]ur þe riche; wende to londe.",
  "11974": "and þus cleopien agon; aðelest kingen.",
  "11975": "Whær ært þu Walwain; monne me leofest.",
  "11976": "Heot þas Rom-wæren alle; mid griðen liðen heonne.",
  "11977": "ælc mon bruke his ham; swulc Godd hit him on.",
  "11978": "hat ælcne mon; halde grið; uppen leome & uppen lif.",
  "11979": "and ich hit wulle dihten; to-dæi a seouennihte.",
  "11980": "hat þis folc þenne; liðen al to-somne.",
  "11981": "and cumen to me seoluen. þæ bet heom scal i-wur[ð]en.",
  "11982": "Heo scullen me mon-radene; mid mo[n]scipe fremmen.",
  "11983": "and ich heom wulle holden; a mine on-wolden.",
  "11984": "and setten i leode; laȝen swiðe gode.",
  "11985": "For nu scullen Romanisce laȝen; to þan gru[n]de reosen.",
  "11986": "þa iuurn here; stoden mid Frolle.",
  "11987": "þe lið on æite of-slaȝen; and idon of lif-daȝen.",
  "11988": "Her-after ful sone; scal his cun of Rome.",
  "11989": "heren tidinge; of Arðure þan kinge.",
  "11990": "for ich heom wulle wið speken; and Rome walles to-breken.",
  "11991": "& munegie heom hu king Belin; Bruttes ladde þider in.",
  "11992": "and iwon him þa londes alle; þat stondeð into Rome.",
  "11993": "Arður beh to þan ȝæte; forn at þere burȝe.",
  "11994": "comen wit-fulle men; þe þa burh biwusten.",
  "11995": "and Arður letten binnen; mid alle his monnen.",
  "11996": "bitahten him halles bitahten him castles.",
  "11997": "bitahten him ful iwis; al þa burh of Paris.",
  "11998": "þer wes muchel blissce; mid Brutisce uolke.",
  "11999": "Þe dæi sæh to burhȝe; þe Arður iset hafde.",
  "12000": "com al þa mon-weorede; and his men bicomen.",
  "12001": "Arður nom his duȝeðe; and atwa heom to-dalde.",
  "12002": "and þa haluendæle; Howele bitætte.",
  "12003": "and hehte hine uaren sone; mid muchele þere uerde.",
  "12004": "mid Brutisce monnen; londes iwinnen.",
  "12005": "Howel dude al swa; alse Arður hine hehte.",
  "12006": "he biwon Barri; and alle þa londes þer-bi.",
  "12007": "Angou and Turuine; Aluerne and Gascunne.",
  "12008": "and þa hafuenes alle; þe herden to þan londes.",
  "12009": "Guitard þe duc hæhte; þe Peytouwe ahte.",
  "12010": "he nolde buȝen Howele; ah heold to-ȝæines him æuere.",
  "12011": "nolde he ȝirnen na grið; ah Howel him faht wið.",
  "12012": "ofte he uolc ualde; and ofte he ulem makede.",
  "12013": "Howel al þat lond weste; & of-sloh þa leode.",
  "12014": "Þa isæh Guitard; þe i Peitou wes lauerd.",
  "12015": "þat alle his leoden; him to lose eoden.",
  "12016": "wið Howele he grið makede; mid al his mon-weorede.",
  "12017": "and bicom Arðures mon; þas aðele kingen;",
  "12018": "Arður him warð liðe; and luuede hine swiðe.",
  "12019": "& hehte hine his; lond bruken; for he him bæh to foten.",
  "12020": "þa hafde Howel; hæhliche agunnen.",
  "12021": "Arður hafde France; and freoliche heo sette.",
  "12022": "he nom þa his ferde; and wende ȝeond þan ærde.",
  "12023": "to Burguine he wende; and sette hit an his honde.",
  "12024": "and seo[ð]ðen he gon liðen; in-to Loherne.",
  "12025": "and alle þa londes; sette him-seolue an honde.",
  "12026": "al þat Arður isæh; al hit him to bæh.",
  "12027": "and seoððen he wende ful iwis; aȝain ham to Paris.",
  "12028": "Þa hafde Arður France; mid gode griðe astalde.",
  "12029": "i-set and isemed; þat sel was an þeoden.",
  "12030": "þa hehte he þa cnihtes alden; þa he hafde ȝare at-halden.",
  "12031": "þat heo to þan kinge comen; and heore læn a-fængen.",
  "12032": "for heo feole ȝeren; hafden i-bon his iueren.",
  "12033": "Summen he ȝæf lond; summen seoluer and gold.",
  "12034": "summen he ȝæf castles; summen he ȝaf claðes;",
  "12035": "hehte heom uaren an wunne; and beten heore sunnen.",
  "12036": "for-bed heom to berne wap[n]en; for ælde heom eode ouenan.",
  "12037": "and hehte heom luuien swiðe; Godd in þissen liue.",
  "12038": "þat he an ende ful iwis; ȝefen heom his paradis.",
  "12039": "þæt heo mosten bruken; blisse mid ænglen.",
  "12040": "Alle þa cnihtes alde; foren to heore londe.",
  "12041": "and þa ȝunge bilæfden; mid leouen; heore kingen.",
  "12042": "Alle þa niȝen ȝere; Arður wuneden þere.",
  "12043": "niȝen ȝere he heold France; freoliche on honde.",
  "12044": "and seoððen na lengere; þat lond he ne walde.",
  "12045": "Ah þa while þe þat kinelond; stod an Ar[ð]ures hond.",
  "12046": "þinges seolcuðe; siȝen to þere þeode.",
  "12047": "monienne mod-fulne mon; Arður make((de)) milde.",
  "12048": "and monienne hehne mon; he helde to his foten.",
  "12049": "Hit wes an ane Æst%tere; þat men hafden iuaste;",
  "12050": "þat Arður ((an)) Æstere dæi hafde; his aðele men at-somne.",
  "12051": "al þat hæhste mon-cun; þat herden in-to Francen.",
  "12052": "& of alle þan londen; þe þider in læien.",
  "12053": "Þer he ȝette his cnihten; alle heore irihten.",
  "12054": "elc ane he ȝef æhte; alse he iærned hafde.",
  "12055": "Þus him iquað Arður; aðelest kingen.",
  "12056": "Kæi bisih þe hiderward; þu ært min haxte stiward.",
  "12057": "her ich Angou ȝiue þe; for þire wel-dede.",
  "12058": "and alle þa irihte; þe þide[r] in beoð idihte.",
  "12059": "Cneole me to Beduer; þu art min hexte birle her.",
  "12060": "þa while þa ich beo an liue; luuien ich þe wulle.",
  "12061": "her ich ȝiue þe Neustrie; aneuste mire riche.",
  "12062": "Þa hehte Neustrie; þat nu hatte Normandie.",
  "12063": "Þe ilke tweien eorles weoren; Ar[ð]ures deore men.",
  "12064": "at rede and at rune; an æuer-ælche tune.",
  "12065": "Þa ȝet him seide Arður; aðelest kingen.",
  "12066": "Wend þe hider Howel-din; þu ært mi mon and mi cun.",
  "12067": "haue þu Bulune; and bruc his on wunne.",
  "12068": "Cum%me ner Borel; þu art cniht wis and war.",
  "12069": "her ich þene Mans þe; mid monscipe bitæche.",
  "12070": "and bruc þu his on wunne; for þire wel-dede.",
  "12071": "Þus Arður þe king delde; his driht-liche londes.",
  "12072": "after heore iwurhte; for he heom þuhte wurðe.",
  "12073": "Þa weoren bliðe spelles; in Arðures hallen.",
  "12074": "þer wes harepinge and song; þe[r] weoren blissen imong.",
  "12075": "Þa Æstre wes aȝonge; and Aueril eode of tune.",
  "12076": "and þat gras was riue; and þat water wes liðe.",
  "12077": "and men gunnen spilien; þat wes Mæi at tune.",
  "12078": "Arður nom his folc feire; and to þere sæ uerde.",
  "12079": "and lette bonien his scipen; wel mid þan bezsten.",
  "12080": "& ferde to þissen londe; and up com at Londen.",
  "12081": "up he com at Lundene; leoden to blissen.",
  "12082": "Al hit wes bliðe; þat hine isæh mid eȝen.",
  "12083": "sone heo gunnen singe; of Arðure þan kinge.",
  "12084": "and of þere wurð-scipe muchele; þe he iwunne hafde.",
  "12085": "Þer custe uader þene sune; and seide to him wel-cume.",
  "12086": "dohter þa moder; broðer þene oðer.",
  "12087": "suster custe suster; þa softere heom wes an heorten.",
  "12088": "A monie hundred studen; stoden bi þan weie.",
  "12089": "folc fraini[n]ge; of feole cunne þingen.",
  "12090": "and cnihtes heom talden; of heore on-walden.",
  "12091": "and heore ȝeolp makeden of muchele biȝeten.",
  "12092": "Ne mihte na mon suggen; nære he na swa hende. mon.",
  "12093": "of halue þan blissen; þa weoren mid þan Brutten.",
  "12094": "Ælc ferde an his neode; ȝeond þas kine-þeode.",
  "12095": "from burhȝe to burhȝe; mid blissen uniuoȝe.",
  "12096": "and þus hit ane stu[n]de; stod a þan ilke.",
  "12097": "blisse wes on Brutene; mid balde þan kinge.",
  "12098": "Þa Æstre wes aȝeonge; and sumer com to londe.",
  "12099": "þa nom Arður his red; wið r[i]che his monnen.",
  "12100": "þat he wolde inne Karliun; bere his crune him on.",
  "12101": "and a White-sune-dæi; his folc þer isomnie.",
  "12102": "A þen ilke daȝen; men gunnen demen.",
  "12103": "þat nes i nane londe; burh nan swa hende.",
  "12104": "na swa wide cuð; swa Karliun bi Uske.",
  "12105": "buten hit weoren þa burh riche; þe Rome is ihaten.",
  "12106": "Þa ȝet wes mid þan kinge; moni mon an londe.",
  "12107": "þat quidde þa burh of Karlion; ricchere þene Rome.",
  "12108": "and þat Uske weore; selest alre wateren.",
  "12109": "Medewes þer weoren brade; bihalues þere burhȝe.",
  "12110": "þer wes fisc; þer wes fuȝel; and fæier-nesse inoȝe.",
  "12111": "þer wes wude and wilde deor; wunder ane monie.",
  "12112": "þer wes al þa murhðe; þe æi mon mihte of þenche.",
  "12113": "Ah nauer seoððen Arður þider bæh; þa burh seoððe no iþæh.",
  "12114": "no nauere ((ne)) mæi; bi-twene þis and Domes-dæi.",
  "12115": "Summe bokes suggeð to iwisse; þat þa burh wes biwucched.",
  "12116": "and þæt is wel isene; soð þat hit sunde.",
  "12117": "I þære burh weoren; twa munstres swiðe mære.",
  "12118": "þat an munstre wes of Seint Aaron; þer-inne wes muchel halidom.",
  "12119": "þat oðer of þan martir Seint Iuliæn; þe heh is mid Drihten.",
  "12120": "þer weoren nunnen wel idon; moni heh iboren wifmon.",
  "12121": "Þe biscop-stole wes at Sein[t] Aaron. per wes moni sel mon;",
  "12122": "canunes þer weoren; þe cuð weoren widen.",
  "12123": "þer wes moni god clarc; þe wel cuðe a leore.",
  "12124": "muchel heo ferden mid þan crafte; to lokien in þan leofte.",
  "12125": "to lokien i þan steorren; nehȝe and feorren.",
  "12126": "þe craft is ihate; Astronomie.",
  "12127": "Wel ofte heo þan kinge; seide of feole þinge.",
  "12128": "heo cudden him on leoden; what him sculde ilimpen;",
  "12129": "Swulc wes þe burh of Karliun. þer wes muchel ric%che-dom;",
  "12130": "þer wes muchel blisse; mid bisie þan kinge.",
  "12131": "Þe king nom his sonde; and sende ȝeond his londe.",
  "12132": "hæhte cumen eorles; hehte cumen beornes.",
  "12133": "hehte cumen kinges; and æc here-ðringes.",
  "12134": "hehte cumen biscop%pes; hehte cumen cnihtes.",
  "12135": "hahte alle þa freo-men; þa [e]uere weoren an londe.",
  "12136": "bi heore life hehte heom beon; a White-sune-dæi at Kærleon.",
  "12137": "Cnihtes gunnen riden; vnimete whiden.",
  "12138": "riden touward Kairliun; of feole cunne londen.",
  "12139": "To þan White-sunedæie; þer com þe king Angel.",
  "12140": "king of Scotlonde; mid sceone his folke.",
  "12141": "moni wes þe faire mon; þe folȝede þan kingen.",
  "12142": "Of Mureiue king Vrien; and his fæire sune Ywæin.",
  "12143": "Stater king of Suð Wales; and Cadwaðlan king of Norð Wales.",
  "12144": "Cador eorl of Cornwale. þa þe king luuede.",
  "12145": "Moruið of Glouchæstre; Maurin of Winchastre.",
  "12146": "Gurguint eorl of Herford; and Beof eorl of Oxeuord.",
  "12147": "Gursal þe balde; from Baðe þer com ride.",
  "12148": "Vrgent of Chastre; Ionatus of Dorchestre.",
  "12149": "Ærnald of Salesburi; and Kinmarc of Cantuareburi.",
  "12150": "Balien of Silechæstre; Wigein of Leirchæstre.",
  "12151": "Argal eorl of Warwic; mid folk swiðe sellic.",
  "12152": "Dunwale Apries sune; and Kegein. Elauðes sune.",
  "12153": "Kineus þer wes Coittes sune; & Cradoc Catelles sune.",
  "12154": "Ædlein Cledaukes sune; Grimarc Kinmarkes sune.",
  "12155": "Run Margoitt & Netan Clofard; Kincar. and Aikan.",
  "12156": "Kerin Neton. and Peredur. Madoc. Traher and Elidur;",
  "12157": "Þis weoren Arðures; aðele eorles.",
  "12158": "and þa haxte þeines ohte; of alle þissere þeode.",
  "12159": "wið-uten þan beornen of Arðures borden.",
  "12160": "þa na man ne mihte ikennen; ne al þat folc inemnen.",
  "12161": "Þa weoren ærchebiscopes þreo; inne þissere þeode.",
  "12162": "inne Lunden and in Eou%uerwic; and inne Karliun Sein[t] Dubric.",
  "12163": "he wes swiðe hali mon; þurh alle þinge wel idon.",
  "12164": "To Lundene læi þe ærchebiscop-stol; þe to Cantwareburi wes seo[ð]ðe idon.",
  "12165": "seo[ð]ðe Engliscemen; þis lond heom iwunnen.",
  "12166": "To tellen þat folc of Kairliun; ne mihte hit na mon idon.",
  "12167": "Þer wes Gillomar þe king; Irisce monnen deorling.",
  "12168": "Maluerus king of Islonde; Doldanet king. of Gutlonde.",
  "12169": "Kin[g] Kailin of Frislonde; Æscil king of Denelonde.",
  "12170": "Þer wes Loð þe kene; þe king wes bi Norðe.",
  "12171": "and Gonwæis Orcaneie king; ut-laȝen deor-ling.",
  "12172": "Þider com þe wilde; þe eorl of Builuine.",
  "12173": "Læȝer wes ihaten; and his leoden mid him.",
  "12174": "of Flandres þe eorl Howeldin; of Chæ[r]tres þe eorl Cherin.",
  "12175": "Þeos ferede mid him; al þat Frensce moncun.",
  "12176": "twalf eorles swiðe ræihe þe rixleden ouer France.",
  "12177": "Guitart eorl of Peiters; Kæi þe eorl of Angers.",
  "12178": "Beduw((e))ar eorl of Normandie; þat lond hehte þa Neustrie.",
  "12179": "of þe Mans com þe eorl Borel; of Brutaine þe eorl Howel;",
  "12180": "Howel eorl wes freo mon; and faire weoren his iwede.",
  "12181": "and al þat folc Frensce; bihongen weoren feire.",
  "12182": "i-wepned wel alle; and hors ho hafden uatte.",
  "12183": "Þer weoren bisides; fiftene biscopes.",
  "12184": "Nes na cniht ne na swein; ne oht mon þat weore þein.",
  "12185": "from þa porz of Spaine; to þan tune of Alemaine.",
  "12186": "þat þider i-comen nere; ȝif he iboden weore.",
  "12187": "al for Arðures æie; aðeles cunnes.",
  "12188": "Þa al þis hired wes icumen; ælc king mid his folke.",
  "12189": "þer me mihte bihalde; þe þer bi-halues weore.",
  "12190": "moni seolcu[ð]ne mon; þe isiȝen wes to burhȝen.",
  "12191": "and feole cunne tiðende; mid Arðure þan kinge.",
  "12192": "Þer wes moni sellic clað; þer wes moni cniht wrað.",
  "12193": "þer weoren herberȝe; hæh-liche awurðe.",
  "12194": "þer þa innes weoren; mid strengðe biwunnen.",
  "12195": "þer weoren on uelden; moni þusend telden.",
  "12196": "þer com spic and water; and aten vnimete.",
  "12197": "ne mai hit na mon suggen on his tale; of þan win and of þan ale.",
  "12198": "þer com hey þer com gras; þer com al þat god was.",
  "12199": "Þa al þis folc isomned was; at sele þan kingge.",
  "12200": "þa com þe White-sune-dæi; alse Drihten hine sende.",
  "12201": "þa comen þa biscopes alle; biuoren heore kinge.",
  "12202": "and þa ærchebiscopes þreo; biuoren Arðure.",
  "12203": "and þene kine-helm nome; þa him wes icunde.",
  "12204": "and setten uppen his hafde; mid heȝere blisse.",
  "12205": "swa heo hine gunnen lede; al mid Godes rede.",
  "12206": "Seint Dubris eoden biuoren; he wes Criste icoren.",
  "12207": "þe ærche-biscop of Lundene; eode an his riht honden.",
  "12208": "and bi his luft side. þe [ilke] of Eouerwike",
  "12209": "Fiftene biscopes biuoren; of feole londen icoren.",
  "12210": "heo weoren bi-hangen alle; mid palle swiðe balde;",
  "12211": "þe weoren alle ibrusted. mid barninge golde.",
  "12212": "Þer feouwer kinges eoden; biuoren þan kaiseren.",
  "12213": "heo weȝe[den] on heore honde; feouwer sweord of golde",
  "12214": "Þus hehte þa an; þe wes a swiðe duhti mon.",
  "12215": "þat wes Cador þe king; Ar[ð]ures deorling.",
  "12216": "þe oðer of Scotlonde; sweord he weide an honde.",
  "12217": "& þe king of Norð Walles; & þe king of Suð Wales.",
  "12218": "and þus heo gunnen leden; þe king to chirechen.",
  "12219": "þeo biscopes gunnen singe. biuoren þan leod-kinge;",
  "12220": "bemen þer bleowen; bellen þer ringeden.",
  "12221": "cnihtes gunnen riden; wifmen forð gliden.",
  "12222": "To iwissen hit is isaid; and soð hit is ifunden.",
  "12223": "þat no isah no mon; nauer ær; mid eorðliche monne her.",
  "12224": "half swa hahne ric%che-dom; a nauer nane hepen.",
  "12225": "swa mid Arðure was aðeles cunnes.",
  "12226": "Into chirchen bi-com; Arður þe riche mon.",
  "12227": "Dubriz þe arche-biscop; Drihten him wes ful god.",
  "12228": "of Rome he wes legat; and of þan hirede prelat.",
  "12229": "he song þa hali masse; biuoren þan leod-kinge.",
  "12230": "Comen mid þere quene; wifmen wel idone.",
  "12231": "þere richchere monne wif alle; þe wunede on londe.",
  "12232": "and þere hehere monnen dohtere; þa quene hafden isohte.",
  "12233": "al swa þa quene hafde ihate; bi hire fulle wite.",
  "12234": "I þere chireche i þere s[u]ð halue; sat Arður þe king him-seolf.",
  "12235": "bi pere norð side; Wenhæiuer þa quene.",
  "12236": "Þer comen hire bi-foren; feouwer quenen i-coren.",
  "12237": "ælc bar on luft honde; enne beh of rede gold.",
  "12238": "& þreo snau-wh[i]te culueren; se[t]ten an heore sculderen.",
  "12239": "þæt weoren þa feouwer quenen; þere cnihte wifen.",
  "12240": "þa beren an heore heonden; þe feouwer sweordes of golde.",
  "12241": "bi-uoren Arðure; aðelest kingen.",
  "12242": "Moni mæide child. wes þere; mid mære þere quene.",
  "12243": "þær wes moni pal hende; on faire þan uolke.",
  "12244": "of monies cunnes londe; þer wes muchel onde.",
  "12245": "for ælc wende to beon; betere þene oðer.",
  "12246": "Feole cnihtes anan; comen to þere chirechen;",
  "12247": "summe for guðinge; summe for þan kinge.",
  "12248": "summe to bihalden; þa wifmen þat weoren balde.",
  "12249": "Songes þer weoren murie; þa ilaste swiðe longe.",
  "12250": "ich weone ȝif hit weore; ilast seoue ȝere.",
  "12251": "þa ȝet heo weolden mare; þe þer-at weoren.",
  "12252": "Þa þe masse wes isungen; of chircchen heo ðrunge.",
  "12253": "þe king mid his folke; to his mete uerde.",
  "12254": "mid mucle his duȝeðe; drem wes on hirede.",
  "12255": "Þa quene an oðer halue; hire hereberwe isohte.",
  "12256": "heo hafde of wif-monne; wunder ane monien.",
  "12257": "Þa þe king wes isete; mid his monnen to his mete.",
  "12258": "to þan kinge com þæ biscop; Seind Dubriz þe wes swa god.",
  "12259": "and nom of his hafde; his kine-hælm hæhne.",
  "12260": "for þan mucle golde; þe king hine beren nalde.",
  "12261": "& dude enne lasse crune; on þas kinges hafde.",
  "12262": "and seoððen he gon do; a þere quene al swo.",
  "12263": "Inne Troie þis wes laȝe; bi heore ælderne daȝe.",
  "12264": "þa Bruttes of come; þe weoren wel idone.",
  "12265": "alle þa wepmen; at heore mete seten.",
  "12266": "sundi bi heom-seoluen; þat heom þuhte wel idon.",
  "12267": "and al swa þa wifmen; heore i-wune hafden.",
  "12268": "Þa þe king wes isete; mid alle his duȝeðe. to his mete.",
  "12269": "eorles and beornes; at borde þas kinges.",
  "12270": "þe stiward com steppen; pe Kæy wes ihaten.",
  "12271": "hæxt cniht on londe; vnder þan kinge.",
  "12272": "of alle þan hæpe; of Arðures hirede.",
  "12273": "Kay hehte him biuoren; moni hæh mon icoren.",
  "12274": "þer weoren a þusen[d] cnihte((s)) bald; wunder wel i-talde.",
  "12275": "þat þeineden þan kingen; & his here-ðringen.",
  "12276": "ælc cniht hafde pal on; and mid golde bigon.",
  "12277": "and alle heore uingeres; iriuen mid gold ringes.",
  "12278": "Þas beorn þa sunde; from kuchene to þan kinge.",
  "12279": "An oðer half wes Beduer; þas kinges hæȝe birle.",
  "12280": "mid him weoren eorlene sunen; of aðele cunne iboren.",
  "12281": "and þere hehȝe cnihtene sunen; þa þider weoren icu[m]en.",
  "12282": "seouen kingene sunen; þat mid him quehten.",
  "12283": "Bedeuer a-uormest eode; mid guldene bolle.",
  "12284": "after him a þusend; þrasten to hirede.",
  "12285": "mid alle þas cunnes drenche; þe me cuðe on biðenche.",
  "12286": "And þa quene an hire ende; wifmen swi[ð]e hende.",
  "12287": "a þusend hire eode biuoren. riche men and wel icoren.",
  "12288": "to þæinen þere quene; and þa[i] þat mid hire weoren.",
  "12289": "Nes he næuere i-boren; of nane cnihte icoren.",
  "12290": "i-læred no læwed; a nauere nare. leode.",
  "12291": "þe cuðe him i-telle; an æies cunnes spelle.",
  "12292": "of halue þan riche-dome; þe wes inne Kairliune.",
  "12293": "of seoluere and of golde; and gode iweden.",
  "12294": "of hehȝe iborene monnen; þa inne hirede wuneden.",
  "12295": "of horsen and of hafueken; of hunden to deoren.",
  "12296": "and of riche iweden; þa a þan hirede weoren.",
  "12297": "& of alle þan folke; þe wuneden þer on folde.",
  "12298": "wes þisses londes folk; leodene hendest itald.",
  "12299": "& al swa þa wimmen; wunliche on heowen.",
  "12300": "and hah-lukest iscrudde; & alre bezst itoȝene.",
  "12301": "For heo hafden on iqueðen alle; bi heore quike liue.",
  "12302": "þat heo wolden of ane heowen; heore claðes habben.",
  "12303": "Sum hafde whit sum hafden ræd; sum hafde god grene æc.",
  "12304": "and alches cunnes fah clað; heom wes wunder ane lað.",
  "12305": "& elche untuhtle; heo talden vn-wurðe.",
  "12306": "Þa hafde Ænglene ard; þat alre bezste here-word.",
  "12307": "and þis leodisce uolc æc; leofuest þan kinge.",
  "12308": "Þa wifmen hehȝe iborene; þa wuneden a þissen londe.",
  "12309": "hafden iqueðen alle; on heore quides soðe.",
  "12310": "þat nan lauerd taken nolde; inne þissere leode.",
  "12311": "næuer nænne cniht; neore he noht swa wel idiht.",
  "12312": "bute he icostned weoren; þrie inne compe.",
  "12313": "& his oht-scipen icudde; & i-fonded hine seolue.",
  "12314": "balde-liche he mitte þenne ȝirnen him brude.",
  "12315": "For þere ilke tuhtle; cnihtes weoren ohte.",
  "12316": "þa wif-men wel idone; and þa betere biwitene.",
  "12317": "þa weoren i Brutene; blissen inoȝe;",
  "12318": "Þa þe king iȝeten hafde. and al his mon-weorede.",
  "12319": "þa buȝen of burhȝe; þeines swiðe balde.",
  "12320": "alle þa kinges; and heore hereþringes;",
  "12321": "alle þa biscopes; and alle þa clærckes.",
  "12322": "alle þa eorles; and alle þa beornes.",
  "12323": "alle þa þeines; alle þa sweines;",
  "12324": "feire iscrudde; helde ȝeond felde.",
  "12325": "Summe heo gunnen ærnen; summe heo gunnen urnen.",
  "12326": "summe heo gunnen lepen; summe heo gunnen sceoten.",
  "12327": "summe heo wræstleden; and wiðer-gome makeden.",
  "12328": "summe heo on uelde; pleouweden vnder scelde.",
  "12329": "summe heo driuen balles; wide ȝeond þa feldes.",
  "12330": "Monianes kunnes gomen; þer heo gunnen driuen.",
  "12331": "& wha-swa mihte iwinne; wurðsciþe of his gomene.",
  "12332": "hine me ladde mid songe; at-foren þan leod-kinge.",
  "12333": "and þe king for his gomene; ȝæf him ȝeuen gode.",
  "12334": "Alle þa quene; þe icumen weoren þere.",
  "12335": "and alle þa lafdies; leoneden ȝeond walles.",
  "12336": "to bihalden þa duȝeðen; and þat folc plæie.",
  "12337": "Þis ilæste þreo dæȝes; swulc gomes & swulc plæȝes.",
  "12338": "Þa a þan ueorðe dæie; þe king gon to spekene.",
  "12339": "and aȝæf his gode cnihten; al heore rihten.",
  "12340": "he ȝef seoluer he ȝæf gold; he ȝef hors he ȝef lond.",
  "12341": "castles & claðes eke; his monnen he ique[m]de.",
  "12342": "þer wes moni bald Brut; biuoren Arðure.",
  "12343": "Nu comen to þan kinge; neouwe tidinde.",
  "12344": "Arður þe ba[l]de king; sat at ane borde.",
  "12345": "biuoren him seten kinges; and feole here-ðringes.",
  "12346": "biscopes and clærekes; and swiðe ohte cnihtes.",
  "12347": "Þer comen in-to halle; spelles seol-cuðe.",
  "12348": "þer comen twalf þeines ohte; mid palle bi-þehte.",
  "12349": "hæȝe here-kempen; hehȝe men on wepne.",
  "12350": "ælc hafde on heonde; grætne ring of golde.",
  "12351": "and mid æne bende of golde; ælc hafde his hæfd biuonge.",
  "12352": "Æuer tweie and tweie; tuhte to-somne.",
  "12353": "ælc mid his honde; heold his iuere.",
  "12354": "and gliden ouer ulore; biuoren Arðure.",
  "12355": "swa longe þat heo comen; bi-uoren Arðure. þan leod-kinge.",
  "12356": "Heo grætten Arður anan; mid aðelen heore worden.",
  "12357": "Hal seo þu Arður king; Bruttene deorling.",
  "12358": "and hal seo þi duȝeðe; and al þi driht-liche uolc.",
  "12359": "We sunden twælf cnihtes; i-cumen her forð-rihtes.",
  "12360": "riche and wel idone; we sundeð of Rome",
  "12361": "Hider we sunden. icumene; from ure kaisere.",
  "12362": "Luces is ihaten; þe waldoð Rome-leoden.",
  "12363": "he hahte us hider wende; to Arðure þan kinge.",
  "12364": "and þe hat græten; mid his grim worden.",
  "12365": "& sæið þat he awundred is; wunder ane swiðe.",
  "12366": "whar þu þat mod nime; a þisse middenerde.",
  "12367": "þat þu derst of Rome; wið-suggen æi dome.",
  "12368": "oðer hebben up þin eȝen; aȝein ure ældren.",
  "12369": "and wha hit þe durre ræden; þat þu swa reh ært. iwurðen.",
  "12370": "þat þu þrattien darst; domes walden.",
  "12371": "Luces þene kaisere. hexst of quicke monnen.",
  "12372": "Þu haldest al þi kine-lond; a þire aȝere hond.",
  "12373": "and nult noht þene kaisere; of londe ihere.",
  "12374": "of þan ilke londe; þe Iulius hafde an honde.",
  "12375": "þa inne iuurn daȝæn; biwon hit mid fehten.",
  "12376": "and þu hit hauest at-holde; a þire an-wolde.",
  "12377": "mid balden þine cnihten; binimest us ure irihten.",
  "12378": "Ah sæi us Arður sone; and word send to Rome.",
  "12379": "we sculleð bere þin ærde; to Luces ure kaisere.",
  "12380": "ȝif þu wult icnawen; þat he is king ouer þe.",
  "12381": "and þu his mon bicumen wulle; and hine for lauerd icnawen.",
  "12382": "and don riht þan kaisere; of Frolle þan kinge.",
  "12383": "þat þu mid woȝe; at Paris a-sloȝe.",
  "12384": "& nu haldest al his lond; mid unrihte a þire hond.",
  "12385": "Ȝif þu i þissen twælf wiken; temest to þan rihten.",
  "12386": "and þu wult of Rome; þolien æi dome.",
  "12387": "þenne miht þu libben; imong þine leoden.",
  "12388": "And ȝif þu swa nult don; þu scalt wursen vnder-fon.",
  "12389": "þe kaisere wule her cumen; swa king scal to his aȝen.",
  "12390": "king swiðe kene; and nimen þe mid strengðe.",
  "12391": "ibunden þe lede; biuoren Rom-leoden.",
  "12392": "þenne most þu þolien; þat þu ærst for-hoȝedest.",
  "12393": "Æfne þisse worden; Bruttes buȝen from borden.",
  "12394": "þer wes Ar[ð]ures hird; hehliche awraððed.",
  "12395": "and muchene að sworen; uppen mære ure Drihten.",
  "12396": "þat alle heo dede weoren; þa þeos arunde beden;",
  "12397": "mid horsen al to-draȝene. dæð heo sculden þolie;",
  "12398": "Þer heo buȝen to; Bruttes swiðe wraðe.",
  "12399": "luken heom bi uaxe; and laiden heom to grunde.",
  "12400": "þer weoren men Romanisce; reouliche atoȝene.",
  "12401": "ȝif Arður ne leope to; swulc hit a liun weore.",
  "12402": "and þas word seide; wisest alre Brutten.",
  "12403": "Bilæueð bilaueð swiðe; þas cnihtes on liue.",
  "12404": "ne sceollen heo on mine hirede; nenne harm þolien.",
  "12405": "heo beoð hider iriden; ut of Rom-leoden.",
  "12406": "swa heore lauerd heom hehte; Luces is ihaten.",
  "12407": "Ælc mon mot liðen; þer his lauerd hine hateð gan.",
  "12408": "nah na man demen; erendes-mon to dæðen.",
  "12409": "bute he weoren swa ufele biwiten. þet he weore lauerd-swike.",
  "12410": "Ah sitteð adun stille; cnihtes inne halle.",
  "12411": "and ich me biræde wulle; of swulchere neode.",
  "12412": "wulc word heo scullen aȝen beren; to Luces þan kaiseren.",
  "12413": "Þa seten adun alle; þa duȝeðe on heore benche.",
  "12414": "and þa luding alæid; biuoren þan leod-kinge.",
  "12415": "Þa stod Arður him up; a[ð]elest kingen;",
  "12416": "and he cleopede him to; seouen sune kinges.",
  "12417": "eorles and beornes; & þa þe weoren baldest.",
  "12418": "and alle þa wiseste men; þa wuneden a þen folke.",
  "12419": "wenden in-to ane huse; þe wes biclused faste.",
  "12420": "an ald stanene weorc; stiðe men hit wurhten.",
  "12421": "þer men gunnen rune; his red-ȝeuen wise.",
  "12422": "wulc andswere he ȝiuen wolde; Luces þan kaisere.",
  "12423": "Þa iboȝen weoren alle; beornes to benche.",
  "12424": "þa wes hit al stille; þat wuneden inne halle.",
  "12425": "þer wes vnimete æie; mid mære þan kinge.",
  "12426": "ne durste þer na man speken; leste þe king hit wolde awreken.",
  "12427": "Þa stod þer up Cador; þe eorl swiðe riche ær.",
  "12428": "and þas word sæide; bifore þan riche kinge.",
  "12429": "Ich þonkie mine Drihte; þat scop þes dæies lihte.",
  "12430": "þisses dæies ibiden; þa to hirede is iboȝen.",
  "12431": "and þissere tidinge; þe icumen is to ure kinge.",
  "12432": "þat we ne þuruen na mare aswunden liggen here.",
  "12433": "For idelnesse is luðer; on ælchere þeode.",
  "12434": "for idelnesse makeð mon; his mon-scipe leose.",
  "12435": "ydel-nesse makeð cnihte; for-leosen his irihte.",
  "12436": "idelnesse græiðeð; feole uuele craften.",
  "12437": "idel-nesse makeð leosen; feole þusend monnen.",
  "12438": "þurh eðeliche dede; lute men wel spedeð.",
  "12439": "For ȝare we habbeoð stille ileien; ure wurð-scipe is þa lasse.",
  "12440": "ah nu ic þo[n]kie Drihtne; þæ scop þas daȝes lihte.",
  "12441": "þat Romanisce leoden sunden swa ræie.",
  "12442": "& heore beot makieð to cumen ure burhȝes.",
  "12443": "ure king binden; and to Rome hine bringen.",
  "12444": "Ah ȝif hit is soð þat men saið; alse segges hit telleð.",
  "12445": "þat Romanisce leoden; sunden swa ræȝe.",
  "12446": "and sunden swa balde; and swa balu-fulle.",
  "12447": "þat heo wulleð nu liðen; in-to ure londen.",
  "12448": "we heom scullen ȝarekien; ȝeomere spelles.",
  "12449": "heore ræh-scipe scal heom-seoluen; to reouþe iwurðen.",
  "12450": "For nauere ne lufede ich longe; grið inne mine londe.",
  "12451": "for þurh griðe we beoð ibunden; and wel neh al a-swunden.",
  "12452": "Þat iherde Walwain; þe wes Ar[ð]ures mæi.",
  "12453": "and wraððede hine wið Cador swi[ð]e; þa þas word kende.",
  "12454": "and þus andswærede; Walwain þe sele.",
  "12455": "Cador þu ært a riche mon; þine ræd%des ne beo[ð] noht idon.",
  "12456": "for god is grið; and god is frið; þe freoliche þer haldeð wið.",
  "12457": "and Godd sulf hit makede; þurh his Godd-cunde.",
  "12458": "for grið makeð godne mon; gode workes wurchen.",
  "12459": "for alle monnen bið þa bet; þat lond bið þa murgre.",
  "12460": "Þa iherde Arður; þat flit of þissen eorlen.",
  "12461": "and þus spac þe riche; wið raȝen his folke.",
  "12462": "Sitte adun swiðe; mine cnihte alle.",
  "12463": "and ælc bi his lifen; luste mine worden;",
  "12464": "Al hit wes stille; þat wunede inne halle",
  "12465": "Þa spak þe king balde; to riche his folke.",
  "12466": "Mine eorles mine beornes; balde mine þeines.",
  "12467": "mine duhti men; mine freond deoren;",
  "12468": "þurh eou ich habbe biwunnen; vnder þere sunnen.",
  "12469": "þat ich æm swiðe riche mon; reh wið mine feonden.",
  "12470": "gold ich habbe and gærsume; gumenen ich æm ælder.",
  "12471": "no biwan ich hit noht ane; ah dude we alle clæne.",
  "12472": "To moni feohte ich habbe eou ilad. and æuere ȝet weoren wel irad.",
  "12473": "swa þat feole kine-londes; stondeð a mine honde.",
  "12474": "ȝe beoð gode cnihtes; ohte men and wihte.",
  "12475": "þat ich habbe iuonded; i wel feole londen.",
  "12476": "Þa ȝet him spac Arður; aðelest kingen.",
  "12477": "Nu ȝe habbeoð iherd; hæȝe mine þeines;",
  "12478": "what Romanisce men; redeð heom bi-twenen.",
  "12479": "and wulc word heo sendeð us here; into ure londe.",
  "12480": "mid write & mid worde; wið grætere wræððe.",
  "12481": "Nu we mote bi-ðenchen; hu we ure þeoden.",
  "12482": "and ure muchele wurð-scipe; mid rihte maȝen bi-witeȝen.",
  "12483": "wið þis riche moncun; wið þas Rome-leoden.",
  "12484": "and andsware heom senden; mid aðelen ure worden.",
  "12485": "mid mucle wisdome; vre writ senden to Rome.",
  "12486": "& i-witen at þan kæisere; for whan he us ofcunnen.",
  "12487": "for whan he us mid þrætte; & mid hokere igræteð.",
  "12488": "Swiðe sære me gromeð; & vni[m]ete me scomeð.",
  "12489": "þat he at-wit us ure luren; þat we ifeorn habbeoð forloren.",
  "12490": "Heo suggeð þat Iulius Cesar hit biwon. mid compe i fehten.",
  "12491": "Mid strengðe and mid fehte; me deð feole vnrihte.",
  "12492": "for Cesar i-sohte Bruttene; mid baldere strengðe;",
  "12493": "no mihte Bruttes wið him; heore lond werien.",
  "12494": "ah mid stre[n]ðe heo eoden an hond; and bitahten him al heore lond.",
  "12495": "and þer-after sone; alle his men bicome.",
  "12496": "Sum ure cun heo hadden i-slaȝen; and sum mid horsen to-draȝen.",
  "12497": "summe heo ladde ibunden; ut of þissen londen.",
  "12498": "and þ[i]s lond biwunne; mid unrihte and mid sunnen.",
  "12499": "& nu axeð mid icunde; gauel of þissen londe.",
  "12500": "Al swa we maȝen don; ȝef we hit don wulleð.",
  "12501": "þurh rihte icunde; of Beline kinge.",
  "12502": "and of Brennen his broðer; þan duc of Burgunne.",
  "12503": "Þeos weoren ure ældre; þa we beoð of icumene.",
  "12504": "þeos bilæie Rome; and þa riche al bi-wunnen.",
  "12505": "& biuoren Rome þere stronge; heore ȝisles an-henge.",
  "12506": "and seoððen heo nomen al þat lond; and setten hit an heore aȝere hond.",
  "12507": "and þus we mid rihte ahten; Rome us biriden.",
  "12508": "Nu ich wulle leten Belin; and Brenne bilæuen.",
  "12509": "and speken of þan kaisere; Costantin þan stronge.",
  "12510": "he wes Helene sune; al of Brutten icume.",
  "12511": "he biwon Rome; and þa riche a-welde;",
  "12512": "Lete we nu of Costantin; þe Rome iwon al to him.",
  "12513": "and speken of Maximiæn; þat was a swiðe stro[n]g mon.",
  "12514": "he wes king of Brutene; he biwon France.",
  "12515": "Maximien þe stronge; Rome he nom an honde.",
  "12516": "and Alemaine he biwon eke; mid wunder muchele strengðe.",
  "12517": "and al from Romayne; into Normandie.",
  "12518": "And þeos weoren mine ælderen mine aððele uore-genglen.",
  "12519": "and ahten alle þa leoden; þa into Rome leien.",
  "12520": "and þurh swuche dome; ich ahte to biȝeten Rome.",
  "12521": "Heo ȝirneð me an honde; gauel of mine londe.",
  "12522": "al swa ic wille of Rome; ȝif ich ræd habbe.",
  "12523": "Ich wilnie a mine þonke; to walden al Rome.",
  "12524": "and he wilneð me in Brutene; to binde swiðe uaste;",
  "12525": "and slæn mine Bruttes; mid his balu-reses.",
  "12526": "Ah ȝif hit on mi Drihten; þe scop dæiȝes and niht%ten.",
  "12527": "he scal his balde ibeot; sære abuggen.",
  "12528": "& his Rom-leoden; þer-fore scullen reosen.",
  "12529": "and ic wulle ræh beon; þer he nu rixleð on.",
  "12530": "Wunieð nu stille alle; ic wulle suggen mine iwille.",
  "12531": "ne scal hit na man oðer i-don; ah hit scal stonden þer-on.",
  "12532": "He wilneð al; and ich wilni al; þæt wit beiene aȝæð.",
  "12533": "habben hit nu and aȝe; þe hit æð mæȝen iwinne.",
  "12534": "for nu we scullen cunne. wham hit Godd unne.",
  "12535": "Þus spac þe balde; þe Brutene hafde an onwalde.",
  "12536": "þat wes Arður þe king; Bruttene deorling",
  "12537": "Setten his kempen; and his quides lusten.",
  "12538": "summe heo sæten stille; mucle ane stunde.",
  "12539": "summe heo muche runen; ræhten heom bitweonen.",
  "12540": "summe hit þuhte heom god; summe hit mengden heore mod.",
  "12541": "Þa heo hafden longe; i-lustned þan kinge.",
  "12542": "þa spac Howel þe hende; hah mon of Brutene.",
  "12543": "and his quides ræhte. bi-uoren raien þan kinge.",
  "12544": "Lauerd king hercne me; alse ich ær dude þe.",
  "12545": "Þu hafest i-sæid word soðe; selehðe þe beoð ȝifðe.",
  "12546": "Hit wes ȝare iqueðen; þat we nu sculleð cuðen.",
  "12547": "i þan iuurn ȝere; þat nu is ifunden here.",
  "12548": "Sibeli hit sæide; hire quides weoren soðe.",
  "12549": "and sette hit on bocke; uolke to bisne.",
  "12550": "þat þreo k[ing]es sculden buȝen; ut of Brut-londe.",
  "12551": "þa biwinnen sculden Rome; and al þa riche.",
  "12552": "and alle þa londes; þe [þ]er-to liggeð.",
  "12553": "Þe uorme wes Belin; þat wes a Brittisc king.",
  "12554": "þe oðer wes Costantin; þe king wes on Brutene.",
  "12555": "þu scalt beon þe þridde; þe Rome scal habben.",
  "12556": "And ȝif þu wult bi-ginnen; þu hit scalt biwinnen.",
  "12557": "and ich wulle þer-to helpe. mid haȝere strenðe;",
  "12558": "ich wulle ouer sæ sende. to selen mine þeinen.",
  "12559": "to balden mine Brutten. þa bet we scullen fusen.",
  "12560": "Ich wulle haten alle; þa aðele of Bruttain%ne.",
  "12561": "bi leomen and bi heore liue; ȝeond alle mine londe.",
  "12562": "þat heo beon ȝarewe sone; mid þe uaren to Rome.",
  "12563": "Mi lond ich wulle sette; to wedde for [s]eoluere.",
  "12564": "and alle þe æhten of mine londe; for seoluere and for golde.",
  "12565": "and swa we scullen uaren to Rome; & slan Luces þene kaisere.",
  "12566": "& bi-tellen þine irihten. I þe lede ten þusend cnihtes.",
  "12567": "Þus Howel spilede; hext of Brutaine.",
  "12568": "Þa þe Howel iseid hafde; þat him sel þuhte.",
  "12569": "þa spæc Angel þe king; Scotlondes deorling.",
  "12570": "and stod uppen ane boncke; & beien his broðeren.",
  "12571": "þat was Lot and Vrien; tweie swiðe aðele men.",
  "12572": "Þus Angel þe ki[n]g seide; to Arðure þan kene.",
  "12573": "Læuerd Arður ich sugge þe; þurh soðe quides mine.",
  "12574": "þat ilke þat Howel haf[eþ] ispeken; ne scal hit na man a-wreken.",
  "12575": "ah we hit scullen ilæsten; bi ure quicke liuen.",
  "12576": "And lauerd Arður þe hæhȝe; lust me ane stunde.",
  "12577": "c[l]eope þe to ræde; þine eorles riche.",
  "12578": "and alle þa hæxte; þa beoð in þine hirede.",
  "12579": "& bide heom þe suggen; mid soðen heore worden.",
  "12580": "whæt heo þe wulleð fulste; þine iuan to for-donne.",
  "12581": "Ich þe leden wulle; cnihtes of mire leode.",
  "12582": "þreo þusend kempen; ohte alle i-corene.",
  "12583": "ten þusend men auote; to uehte swiðe gode.",
  "12584": "and fare we to Rome; and iwinnen þa riche.",
  "12585": "Ful swiðe us mæi scomien; and ful swiðe us mai gromien.",
  "12586": "þat heo sculle senden sonden; after gauele to ure londe.",
  "12587": "Ah swa us helpe Drihte; þæ scop þas daȝes lihte.",
  "12588": "heo hit scullen abugge; mid heore bare liue.",
  "12589": "For þenne we habbeoð Rome; and alle þa riche.",
  "12590": "we scullen nimen þa londes; þa þer-to liggeð.",
  "12591": "Peoile and Alemaine. Lumbardie & Brutaine.",
  "12592": "France & Normandie; þa hit hæhte Neustrie.",
  "12593": "and swa we sculleð meðegie; heore mod vnimete.",
  "12594": "Þa þe king isaid hafde; þa andswarede alle.",
  "12595": "Iniðered wurðe þe ilke mon; þe þer-to nule helpen.",
  "12596": "mid ahten and mid wepnen; and mid alle his imihten.",
  "12597": "Þa wes Arðures hired; sturneliche awraððed.",
  "12598": "cnihtes an-burste weoren; þat alle heo gunnen biuien.",
  "12599": "Þa Arður iherd hafde; his hired iberen.",
  "12600": "þa cleopien agon; þe king wes abolȝen.",
  "12601": "Sitteð adun stille; cnihtes inne halle.",
  "12602": "and ich eou wulle telle; what ich don wulle.",
  "12603": "Mine writen ich wulle maken; þa wel beon idihte.",
  "12604": "and sende þan kæisere; modes sorȝe and muchel kare.",
  "12605": "and ich wulle ful sone; faren into Rome.",
  "12606": "Nulle ich þider na gauel bringe; ah þane kaiser ich wulle binden.",
  "12607": "and seoððen ich wullen hine an-hon; and al þat lond ich wulle uordon.",
  "12608": "and foruaren þa cnihtes alle; þe aȝein me stondeð i fehte.",
  "12609": "Arður his writ nom an honden; mid wiðer-fulle worden.",
  "12610": "and þan beornen hit bi-tahte; þæ þa ærnde hafde ibrohte.",
  "12611": "and seoððe he lette heom scruden; mid ælchere pruden.",
  "12612": "mid þan hæxte scrude; þa he hafde on bure.",
  "12613": "and hehte heom faren sone; to Luces of Rome.",
  "12614": "and he cumen after wolde; swa raðe swa he mihte.",
  "12615": "Þas twælfe heore wai ferden; tou-ward heore londen.",
  "12616": "mid seolure and mid golde;",
  "12617": "cnihtes swa iscrudde. no þurh al swa wel idihte;",
  "12618": "þus Arður heom dihte. al for heore worde.",
  "12619": "Þas twalf cnihtes foren; þat heo to Rome comen.",
  "12620": "heo gretten heore kaisere; heore kine-lauerd.",
  "12621": "Hail seo þu Luces; þu art hæxt ouer us.",
  "12622": "We ((w))oren at þan raȝe; at Ar[ð]ure þan kinge.",
  "12623": "we habbeoð writen ibroht þe word swiðe grate.",
  "12624": "Arður is þe kenneste mon; þat we æuere lokeden on.",
  "12625": "and he is wunder riche; and his þeines beoð balde.",
  "12626": "þer is æuer-ælc swein; swulc he cniht weore.",
  "12627": "þer is æuer-ælc swein; swulc he weore riche þein.",
  "12628": "þer beoð þa cnihtes; swulc hit weoren kinges.",
  "12629": "mete þer is vnimete; & men swiðe balde.",
  "12630": "and þa ueieȝereste wifmen; þa wunieð on liuen.",
  "12631": "and him-seolf Arður þe balde; uæiȝerest ouer alle.",
  "12632": "Bi us he sende word þe; þat he wule to þisse londe.",
  "12633": "na gauel he nule bringen; ah þe seoluen he wule binden.",
  "12634": "and seoðð he wule þe an-hon; and þis lond al for-don.",
  "12635": "and Alemaine Lunbardie; Burguine France. and Normandie;",
  "12636": "Frolle he sloh ((is)) iua. swa he wulle us alle do.",
  "12637": "and ahnien him ane; þa we aȝen alle clane.",
  "12638": "Her-to he wule leden kinges; eorles & here-þringes.",
  "12639": "And her we habbeoð an honden; writen þat he sende.",
  "12640": "þe þe quiddieð what he wule don; þenne he cumeð hider on.",
  "12641": "Þa þæ ærnde wes iseid. þæ kaisere wes ful særi mon.",
  "12642": "& astured weoren; Rom-weren alle. mid sterclichere wræððe;",
  "12643": "Ofte heo eoden to ræde. ofte heo heolden rune;",
  "12644": "ær heom mihte iwurðen. waht heo don wolde.",
  "12645": "Noðeles a þan ende; enne ræd heo ifunden.",
  "12646": "þat was þurh þa senaturs; þa þet sinað heolden.",
  "12647": "þan kaisere heo radden; þat he write runen;",
  "12648": "and sende his sonde; ȝeond feole kinelonde.",
  "12649": "and hehte heom cume sone; alle to Rome.",
  "12650": "of euer-ælche londe; þe heom oht lufeden.",
  "12651": "and alle þa wulleð mid fehte; biȝiten lond oðer ahte.",
  "12652": "Folc þer com sone; to þere burh of Rome.",
  "12653": "swa muchel swa þer neuere ærer; na mon no isumnede.",
  "12654": "Heo seiden þat heo wolden; ouer Munt Giu iwenden.",
  "12655": "and wið Arðure fehten; whar-swa heo hine ifunden.",
  "12656": "and Arður slæn oðer an-hon; and his hired al for-don.",
  "12657": "and ahnien þan kaisere Arðures riche.",
  "12658": "Þe æreste king þe þer com; he wes swiðe kene. mon.",
  "12659": "Epistrod king of Grece; Ethion duc of Boece.",
  "12660": "per com mid mucle wiȝe; Irtac king of Turckie.",
  "12661": "Pandras king of Egipte; of Crete þe king Ipolitte.",
  "12662": "of Syrie þe king Euander of Frigie þe duc Teucer.",
  "12663": "of Babilone Mæptisas; of Spaine þe kaisere Meodras.",
  "12664": "of Medie þe king Boccus; of Libie þe king Sexstorius.",
  "12665": "of Bittunie Pollidices; of Iturie þe king Sexes.",
  "12666": "Ofustesar king of Aufrike; nes þer na king his ilike.",
  "12667": "mid him com moni Aufrican; of Ethiope he brohte þa bleomen.",
  "12668": "Þa seolue Romleoden; liðen heom to-somne.",
  "12669": "þat weoren at nexte; of Rome þa hexte.",
  "12670": "Marces Lucas and Catel. Cocta Gaius & Metel.",
  "12671": "þis weoren þa sixe; þe þat senaht al biwusten.",
  "12672": "Þa þis folc isomned wes; of feole cunne londes.",
  "12673": "þa sette þe kaisere; arimen al þæne here.",
  "12674": "Þa weoren þer riht italde; to fihte swi[ð]e balde.",
  "12675": "feouwer hundred þusende; cnihtes a þan hæpe.",
  "12676": "mid wepnen. and mid horsen; swa bihoueð to cnihten.",
  "12677": "Nes he neuere iboren; i nauere nane burȝe.",
  "12678": "þat mihte þat folc tellen; þat þer eoden a-uoten.",
  "12679": "Auormest heruestes dæie; uorð heo gunnen sturien.",
  "12680": "auer riht þene wæi; þet touward Munt Giu lai.",
  "12681": "Lete we nu ane while; þeos ferde bilæue.",
  "12682": "and speke we of Arðure aðelest kinge.",
  "12683": "þa þe he bisoht hafde; his þeines sele.",
  "12684": "and ælc wes ham iuare; þer he lond hafde.",
  "12685": "And raðe a-ȝæin comen; cnihtes to hireden.",
  "12686": "mid wepnen wel idihten; þurh allen heore mihte.",
  "12687": "of Scotlond of Irlond; of Gutlond of Islond.",
  "12688": "of Noreine of Denene; of Orcaneie of Maneie.",
  "12689": "of þan ilke londen; beoð an hundred þusende.",
  "12690": "iwepnede þeines ohte; on heore londes wise.",
  "12691": "Neoren hit noht cnihtes; no þes wæies idihte.",
  "12692": "ah hit weoren men þa kenlukeste; þa æi mon ikende;",
  "12693": "mid mucle wiaxen; mid longe saxen.",
  "12694": "Of Normandie of Angou; of Brutaine of Peitou.",
  "12695": "of Flandres of Bulunne; of Loherne of Luueine.",
  "12696": "comen an hundred þusende; to þas kinges. hirede.",
  "12697": "cnihtes mid þan bezsten; þurh-costned mid wepnen.",
  "12698": "Þer comen þa twalf iueren; þa France sculden heren.",
  "12699": "twelf þusend cnihtes; heo brohten forð-rihtes.",
  "12700": "and of þissen londe Arður nom an honde.",
  "12701": "fifti þusend cnihtes kene; and ohte men to fihte.",
  "12702": "Howel of Brutaine; cnihtes mid þan bezste.",
  "12703": "ten þusend la[d]de; of his leod-folke.",
  "12704": "Of ganninde monnen; þa heo forð wenden.",
  "12705": "þurh nane cunnes spelle; ne cuðe heom na mon telle.",
  "12706": "Arður þa hehte; aðelest kinge.",
  "12707": "to ane isette time; þat folc isomnien",
  "12708": "bi heore bare lifen. at Barbe-fleote;",
  "12709": "& þer he wolde gædere. sele his þede.",
  "12710": "Þis lond he bi-tahte; ane sel-cuðe cnihte.",
  "12711": "he wes Walwain%nes broðer; næs þer nan oðer.",
  "12712": "Moddred wes ihaten; forcuðest monnen.",
  "12713": "treouðe nefde he nane; to nauer nane monne.",
  "12714": "he wes Arðures mæi; of aðelen his cunne.",
  "12715": "ah cniht he wes wunder god. & he hafde swiðe muchel mod.",
  "12716": "Arðures suster sune; to þere quene wes his iwune.",
  "12717": "þat wæs ufele idon; his æme he dude swike-do[m].",
  "12718": "Ah al hit wes stille; in hirede and in halle.",
  "12719": "for na man hit ne wende. þat hit sculde iwurðe.",
  "12720": "ah men to soðe i-wenden; for Walwain wes his broðer.",
  "12721": "þe alre treoweste gume; þe tuhte to þan hirede.",
  "12722": "þurh ((Wal))wain. wes Modræd; monnen þa leouere.",
  "12723": "and Arður þe kene; ful wel him iquemde.",
  "12724": "He nom al his kinelond; & sette hit Moddræd an hond.",
  "12725": "and Wenhauer his quene wurðlukest wiuen.",
  "12726": "þa þe in þissere leode; wunede; an londe.",
  "12727": "Arður bi-tahte; al þat he ahte.",
  "12728": "Moddrade and þere quene; þat heom was ique[m]e.",
  "12729": "Þat was ufele idon; þat heo iboren weoren.",
  "12730": "þis lond heo for-radden; mid ræuðen uniuoȝen.",
  "12731": "and a þan ænden heom-seoluen; þe Wurse gon i-scenden.",
  "12732": "þat heo þer for-leoseden; lif and heore saulen.",
  "12733": "and æuer seoððe laðen; in auer-ælche londe.",
  "12734": "þat nauer na man nalde; sel bede beoden for heore saule.",
  "12735": "for þan swike-dome; þat he dude Ar[ð]ure his æme.",
  "12736": "Al þat Arður ahte; he Moddrede bitahte.",
  "12737": "lond and his leoden; & leofen his quene.",
  "12738": "and seððen he nom his ferde; of folken swiðe hende.",
  "12739": "and ferde ful sone; touward Suð-hamtune.",
  "12740": "Þer comen seilien sone; ȝeond þa sæ wide.",
  "12741": "scipes uniuoȝe; to þas kinges folke.",
  "12742": "þe king þat folc beide; ȝeond þa scipen longe.",
  "12743": "bi þusend & bi þusend; to þan scipen þrasten.",
  "12744": "þe uader weop a þene sune; suster a þene broðer.",
  "12745": "moder a þa dohter; þa þa duȝeðe sturede.",
  "12746": "Weder stod on wille; wind wex an honde;",
  "12747": "ankeres heo up droȝen; drem wes on uolken.",
  "12748": "Wunden in-to widen sæ; þeines wunder bliðe.",
  "12749": "scipen þer forð þrungen; gleo-men þer sungen.",
  "12750": "seiles þer tuhten; rapes þer rehtten.",
  "12751": "wederen alre selest; and þa sæ sweuede.",
  "12752": "For þere soft-nesse; Ar[ð]ur gon to slæpen.",
  "12753": "Alse þe king slepte; a sweuen him ((i))mette.",
  "12754": "feorlic wes þat sweouen. þene king hit auerde;",
  "12755": "þa þe king him awoc; swiðe he wes idræcched.",
  "12756": "and granen agon; ludere stefenen.",
  "12757": "Næs þer nan swa þriste; cniht under Criste.",
  "12758": "þat durste þene king fræine; of his fare-coste.",
  "12759": "ær þe king him-seolf speke; and spilede wið his beornen þere.",
  "12760": "and þus Ar[ð]ur him seide; þa he awoc of slæpe.",
  "12761": "Lauerd Drihten Crist; domes waldende.",
  "12762": "midelarde mund; monnen froure.",
  "12763": "þurh þine að-mode wil; walden ænglen.",
  "12764": "let þu mi sweuen; to selþen iturnen.",
  "12765": "Þa spac Angel þe king. Scottene deorling.",
  "12766": "Lauer[d] sæi us þi sweuen; seleȝehðe us beo ȝeueðe.",
  "12767": "Bluðeliche quað þe king; to blisse hit iwurðe.",
  "12768": "Þer ich lai a sweuete; agan ich forto slepe.",
  "12769": "me þuhte þat in þere weolcne; com an wunderlic deor.",
  "12770": "æst in þan leofte; ladlic an sehte.",
  "12771": "wið leite mid storme. sturn-liche wende.",
  "12772": "nis in nare leode; nan swa lad-lic beore.",
  "12773": "Þa com þer westene; winden mid þan weolcnen.",
  "12774": "a berninge drake; ((burh))[ȝes he] ((suel))[de]",
  "12775": "mid his feure he lihte. al þis lond-riche;",
  "12776": "me þuhte a mire sihȝeðe. þat þa sæ gon to berne;",
  "12777": "of leite & of fure. þa þe drake ferede;",
  "12778": "Þes drake and beore. beien to-somne.",
  "12779": "radliche sone; to-gadere heo come;",
  "12780": "heo smiten heom to-gaderen; mid feondliche ræsen.",
  "12781": "[f]loȝen of heore hæȝene; swulc fur-burondes.",
  "12782": "Ofte wes þe drake buuen; and eft seoððen bineoþen.",
  "12783": "neoðeles a þan ænde; heȝen he gon wende.",
  "12784": "and he flah dun-rihte; mid feond-liche ræsen.",
  "12785": "and þene beore he ismat. þat he to þere eorðe iwhat.",
  "12786": "and he þer þene beore of-sloh; and hine lim-mele to-droh.",
  "12787": "Þa þat feht wes ido; þe drake aȝen wende.",
  "12788": "Þis sweuen me imette; þer ich lai and slapte.",
  "12789": "Biscopes þis iherden; & boc-ilærede men.",
  "12790": "þis iheorden eorles; þis iherden beornes.",
  "12791": "ælc bi his witte; wisdom sæiden.",
  "12792": "þis sweuen aræhten;",
  "12793": "Ne durste þer na cniht; to ufele ræcchen na wiht.",
  "12794": "leoste he sculden leosen; his leomen þat weoren him deore.",
  "12795": "Forð heo gunnen liðen; an eouste bilife.",
  "12796": "wind heom stod on wille; selest alre wedere.",
  "12797": "heo hæfden al þat heom wes neod; to londen heo comen at Barbe-fleot.",
  "12798": "To Barbe-fleot at Costentin; þer com muchel moncun in.",
  "12799": "of alle þan londe; þa Arður hafde an honde.",
  "12800": "Swa sone swa heo mihten; ut of scipe heom rehten.",
  "12801": "þe king his folc hehte; herberwe isechen.",
  "12802": "an badien þe king wolde; þat his folc come;",
  "12803": "Nes he þere buten ane niht; þa com him to an hende cniht.",
  "12804": "he talde tidinge Arðure þan kinge.",
  "12805": "he seide þat þer wes icumen; a scaðe liðe.",
  "12806": "of westward Spaine; wel [d]reori feond",
  "12807": "and inne Brutaine. bisi wes to harme;",
  "12808": "bi þere sæ-side. þet lond he weste wide;",
  "12809": "nu hit hatte Munt Seint Michel; þat lond ewelde. iwidel.",
  "12810": "Lauerd king queð þe cniht; to soðe ich þe cuðe her-riht.",
  "12811": "he hafueð inome þine maȝe; mid hahliche strenðe.",
  "12812": "heȝe wimmon i-boren; Howeles dohter icoren.",
  "12813": "Eleine wes ihaten; aðelest maidenen.",
  "12814": "To þan munte he heo uerede; aðelest maidene;",
  "12815": "nu fulle feowertene niht; þe feond heo hafueð ihalden þer-riht.",
  "12816": "nute we on liue; þeh he heo nabbe to wife.",
  "12817": "Alle he makeð him to mete; þa men þa he i-gripeð.",
  "12818": "ruðeren hors & þa scep; gæt and þa swin eke.",
  "12819": "al þis lond he wule for-fare; buten þu afeollen ure kare.",
  "12820": "lond and þas leode; a þe is ure neode.",
  "12821": "Ȝet þe cniht seide; to þan uolc-kinge.",
  "12822": "I-sihst þu lauerd þe munt; and þene wude muchele.",
  "12823": "þer wuneð þe scaðe inne þa scendeð þas leode.",
  "12824": "We habbeð wið him iuohten; wel feole siðen.",
  "12825": "bi sæ & bi londe; þes leoden he amærde.",
  "12826": "ure scipen he aseingde; þat folc he al adrente.",
  "12827": "þeo þat feuhten a þan londe; þeo he adun leide.",
  "12828": "we habbeoð idriuen þat swa longe; þat we hine læteð ane.",
  "12829": "faren heu swa he wule; after iwille him;",
  "12830": "þis lond-cnihtes ne durren; wið him mare na fehten.",
  "12831": "Arður þis iherde; aðelest alre kinge.",
  "12832": "he cleopede him to. þene eorl Kæi; þe wes his stiward and his mæi.",
  "12833": "Beduer eke; to him he cleopede. he wes þes kinges birle.",
  "12834": "He hæhte heom forð-riht; beon al war to midder-niht.",
  "12835": "mid alle heore wepne; to wenden wið þan kinge.",
  "12836": "þat na mon under Criste; of heore uare nuste.",
  "12837": "buten Arður þe king; and þa tweien cnihtes mid him.",
  "12838": "and heore sweines sixe ohte men and wihte.",
  "12839": "and þe cniht þe radde; hit þan king. heom ladde.",
  "12840": "To þere mid-nihte; þa men weoren aslepe.",
  "12841": "Arður forð him wende; aðelest alre kinge.",
  "12842": "Bi-foren rad heore lo[n]d-cniht; þat hit was dæiliht;",
  "12843": "heo lihten of heore steden; and rihten heore i-weden.",
  "12844": "Þa iseȝen heo nawiht feorren; a muchel fur smokien.",
  "12845": "uppen ane hulle; mid sæ-ulode bi-uallen.",
  "12846": "and an-oðer hul þer wes swiðe heh; þæ sæ hine bifledde. ful neh.",
  "12847": "þer-uuen-on heo iseȝen a fur; þat wes muchel and swiðe stor.",
  "12848": "Þæ cnihtes þa tweoneden; to whaþere heo faren mihten.",
  "12849": "þet þe eotend war neore; of þeos kinges fore.",
  "12850": "Þa nom him to rede; Arður þe ræȝe.",
  "12851": "þat heo sculden somed faren; aneosten þan ane furen.",
  "12852": "and ȝif hine þer funden; a-quellen hine to deðen.",
  "12853": "Forð þe king wende; þat he com aneuste.",
  "12854": "noht he þer ne funde. bute a muchel fur þer berninde.",
  "12855": "Arður eode abute; & his cnihtes bi his siden.",
  "12856": "na whit heo ne funden; quikes uppen wolden.",
  "12857": "buten þat fur muchele; and ban vnimete.",
  "12858": "bi atlinge heom þuhte; þritti uoðere.",
  "12859": "Arður þa nuste. nenne red godne",
  "12860": "& bi-gon him to spekene. to Beduer his eorle.",
  "12861": "Beduer far biliue; a-dun of þissen hulle.",
  "12862": "and wend þe ouer þat water deope; mid allen þine iwede;",
  "12863": "and mid wisdome; wend to þan fure.",
  "12864": "and bi-halues þe iga; and bi-hald ȝeorne.",
  "12865": "ȝif þu miht a-finden; oht of þan feonden.",
  "12866": "And ȝif þu hine miht of-ȝiten; on aiȝes cunnes wisen.",
  "12867": "wend adun stille; þat cume to þan watere.",
  "12868": "& seien me þer sone; what þu i-seȝen habbe.",
  "12869": "and ȝif hit ilimpeð swa; þat þu liðen to þan fure.",
  "12870": "& þe feond þe of-ȝite; and þu to fuse.",
  "12871": "hafe mine godne horn; þe al mid golde is ibon.",
  "12872": "and blawe hine mid maine; swa mon scal for neode.",
  "12873": "and fus þe to þan feonde; and bigin to fihten.",
  "12874": "& we þe scullen fusen to; swa we hit swiðest maȝen don.",
  "12875": "And ȝif þu hine i-findest; aneouste þan fure;",
  "12876": "and þu al un-aȝeten aȝein miht iwende.",
  "12877": "þenne for-beode ich þe; bi þine bare life.",
  "12878": "þat þu nauere wið þene scucke; feht no biginne.",
  "12879": "Beduer iherde; what his lauerd him seide.",
  "12880": "his wepnen he on him dude; and forð him iwende.",
  "12881": "and up a-stæh þene munt; þe is uni-mete.",
  "12882": "He bar an his honde; ænne gære swiðe stronge.",
  "12883": "ænne sceld an his rugge; i-rust al mid golde.",
  "12884": "hælm an his hafde; hehne of stele.",
  "12885": "his bodi wes bifeong; mid fæire are burne.",
  "12886": "he hafde bi his side; enne brond al of stele.",
  "12887": "and forð he gon steppen; stið imainede eorl.",
  "12888": "þat he com fusen; an neouste þan furen.",
  "12889": "and he under ane treo; gon him at-stonden.",
  "12890": "Þa iherde he wepen; wunder ane swiðen.",
  "12891": "wepen and weinen; and wanliche iberen.",
  "12892": "Þa þe cniht wende; þat hit þe eotend weoren.",
  "12893": "and he an-bursten agon; swulc weore a wilde bar.",
  "12894": "and forȝæt sone; þat his lauerd him sæide.",
  "12895": "His sceld he bræid on breoste; his spere he igrap faste.",
  "12896": "and an neoste gon fuse; touward þan fure.",
  "12897": "he wende to finden; þene feond sturne.",
  "12898": "þat he fehten mihte; and fondien hine seolue.",
  "12899": "Þa fond he þer ane quene; quecchen mid hafde.",
  "12900": "heor-lockede wif; weop for hire wei-sið.",
  "12901": "wanede hire siðes; þat heo wæs on liues",
  "12902": "þat set bi þan fure; mid reolichen ibere.",
  "12903": "& sæt & bi-heold æuere; ænne burinæsse.",
  "12904": "and hire ȝeddes sæide; ȝeomere stefne.",
  "12905": "Wale Eleine; wale deore maide.",
  "12906": "wale þat ich þe uedde; þat ich þe uostredde.",
  "12907": "wale þat þæ wald-scaðe; here þe haueð þus for-uare.",
  "12908": "wale þat ich wes iboren; mine leomen he haueð to-broken.",
  "12909": "Þa bi-sæh þat wif abuten; whar þe eotend come buȝen.",
  "12910": "bi-seh a þene eorl Beduer; þa icumen wes þer.",
  "12911": "Þa sæide þat wif here; þer heo sæt bi fure.",
  "12912": "Whæt ært þu fære whit; eært þu angel eært cnih[t].",
  "12913": "beoð þine feðer-heomen; ihaneked mid golden.",
  "12914": "Ȝif þu ært of heuene; þu miht isund faren heonene.",
  "12915": "and ȝif þu ært eorðlic cniht; ærm þu iwurðest forð-riht.",
  "12916": "For nu anan cumeð þe scaðe; þe alle þine leomen wule to-draȝen.",
  "12917": "þeh þu weore stel al; he þe awalt iwildel.",
  "12918": "He uerde to Brutaine; to að[el]est alre bolde;",
  "12919": "to Howeles castle; hæh mon inne Brutene.",
  "12920": "þa ȝaten alle he to-brac; and binnen he gon wende.",
  "12921": "He nom þare halle wah; and helden hine to grunde.",
  "12922": "þæs bures dure he warp adun; þat heo to-barst a uiuen.",
  "12923": "he funde i þan buren; fæirest alre bruden.",
  "12924": "Eleinen wes ihaten; aðelest kunnen.",
  "12925": "Howeles dohter; hæh mon of Brutene.",
  "12926": "Arðures maȝe; of swiðe heȝe cunne.",
  "12927": "Ich wes hire uoster-moder; and feire heo uostredde.",
  "12928": "Þer þe eotend unc ifeng; forð mid him-seoluen.",
  "12929": "fiftene mile;",
  "12930": "into þisse wilde wude. hider to þissen ilke stude;",
  "12931": "þus he us diste; to-dæi a seouen nihte.",
  "12932": "Sone swa he hider com; swa he þat maide inom.",
  "12933": "he wolde mon-radene; habben wið þan maidene.",
  "12934": "Ælde næfde heo na mare; buten fihtene ȝere.",
  "12935": "ne mihte þat maiden; his mone i-þolien.",
  "12936": "anan swa he lai hire mide; hire lif heo losede sone.",
  "12937": "& her he heo bi-burede; burden alre hendest.",
  "12938": "Eleine min aȝen uoster; Howelles dohter.",
  "12939": "Þa [h]e hafde þis idon; swa me seoluen inom.",
  "12940": "a uolden he me laiden; and lai mid me seoluen.",
  "12941": "nu hafeð he mine ban alle; lad-liche a-brokene.",
  "12942": "mine leomen al to-leðed. mi lif me is a-laðed.",
  "12943": "Nu ich habbe þe itald; hu we beoð her ihæd.",
  "12944": "flih nu swiðe; lest he þe ifinde.",
  "12945": "for ȝif he cumeð a-bolȝen; mid his balu-ræsen.",
  "12946": "nes he neuere iboren; þe maȝen stonden þe biuoren.",
  "12947": "Efne þissen worden; þa þat wif seide.",
  "12948": "Beduer heo gon hirten; mid hende-liche worden.",
  "12949": "Leofe moder ich æm mon; and cniht æm wel idon.",
  "12950": "and ich þe wule suggen; þurh soðe mine worden.",
  "12951": "næs nan kempen i-boren; of nauer nare burden.",
  "12952": "þat mon ne mæi mid strenðe; stupen hine to grunde.",
  "12953": "& hire þe ane alde wifmon; swiðe lutle beoð þine mæhten.",
  "12954": "Ah hafuen nu swiðe godne dæi; and ich wulle faren minne wæi.",
  "12955": "Adun him ferde Beduer; to his duȝeðe-kinge.",
  "12956": "and talde him hu he hafde kare; and hu he hafde al ifare.",
  "12957": "and what þat wif alde; of þan maidene him talde.",
  "12958": "and hu þe eotend ælche dæi; bi þan alde wiue lai.",
  "12959": "Þer heo heom bi-twenen; heolden heore runen.",
  "12960": "hu heo mihten taken on; þat þe scucke weore fordon.",
  "12961": "Þeo while com þe eoten[de] faren; and fusden to hi[s] fure.",
  "12962": "he bar uppen his rugge; burðene grete.",
  "12963": "þat weore twælf swine; iteied to-somne;",
  "12964": "mid wiðen swiðe grete, y-wriðen al to-gadere;",
  "12965": "Adun he warp þa dede swin; & him-seolf sæt þer-bi.",
  "12966": "his fur he beten a-gon; & muchele treowen læiden on.",
  "12967": "þa six swin he to-droh; & euere he to þan wiue loh.",
  "12968": "& sone umbe while; he lai bi þan wife.",
  "12969": "ah he nuste noht þan tidende; þat comen to his wife-þinge.",
  "12970": "He droh ut his gleden; his flæsce he gon breden;",
  "12971": "and þa six swin he gon æten alle; ær he arise of selde.",
  "12972": "al biwaled on axen; wanliche weoren þa sonden.",
  "12973": "and seoððen he gon ræmien; and raxlede swiðe.",
  "12974": "& adun lai bi þan fure; & his leomen strahte.",
  "12975": "Lete we nu þene eotend bi-lafuen; and atlien to þan kinge.",
  "12976": "Arður at þan watere; his wapnen ((nom)) an honde.",
  "12977": "& þe eorl Beduer; god cnih[t] wis and war.",
  "12978": "and þe þridde wes Kæi; þes kinges stiward & his mæi.",
  "12979": "Ouer þan watere heo comen; iwepned mid þan bezsten.",
  "12980": "& stiȝen up þan hulle; mid allen heore maine.",
  "12981": "þat heo comen fusen; a-neuste þan furen.",
  "12982": "þer þe eotende lai and slæp; & þa quene sæt and weop.",
  "12983": "Arður hine teh bi-siden his iferen.",
  "12984": "for-bad heom bi heore leomen; & bi heore bare liuen.",
  "12985": "þat nan neoren swa kene; þat heom neh comen.",
  "12986": "buten he iseȝen; þat hit ned weoren;",
  "12987": "Beduer at-stod him þere; and Kæi his iuere.",
  "12988": "Arður gon stepe vorð; stið-imoded kempe.",
  "12989": "þat he com to þan ulette; þer þe feond lai and slæpte.",
  "12990": "Æuere wes Arður; ærhðe bideled.",
  "12991": "þet wes sutel þer-on; sellic þah hit þunche.",
  "12992": "for Arður mihte þere; þene eotende al to-hæuwe.",
  "12993": "slan þene scucke; þer he lai & slapte.",
  "12994": "Þa nolde Arður on slepen; na wiht hine areppen.",
  "12995": "leste he an uferre daȝe; up-bræid iherde.",
  "12996": "Þa cleopede Arður anan; aðelest kingen.",
  "12997": "Aris aris feond-scaðe; to þine fæie-siðe.",
  "12998": "nu wit scullen delen; þene dæd of mire maȝen.",
  "12999": "Ær þe king hæfde; þæs ful isæide.",
  "13000": "þe eotend up a-sturte; & igrap his mucle clubbe.",
  "13001": "and wende mid þan dunten; Arður al to-driuen.",
  "13002": "ah Arður bræid heȝe; his sceld buuen his hælme.",
  "13003": "and þe eotend smat þer-an-ouenan; þat al he gon to-scenen;",
  "13004": "And Arður him swende to; an hiȝende mid his sweorde.",
  "13005": "and þen chin him of-swipte; mid alle þan cheuele.",
  "13006": "and sturte him biaften ane treo; þe þer stod aneouste.",
  "13007": "and þe eotend smat after biliue; & noht hine ne hutte.",
  "13008": "ah he þat treo smat; þat al his clubbe to-draf.",
  "13009": "And Arður aneouste; þat treo bieorn abute.",
  "13010": "and swa Arður & þe scucke; biurnen hit þreie a-buten.",
  "13011": "Þa wes þe eotend heui swiðe. and Ar[ð]ur wes swiftre;",
  "13012": "& of-toc þene eotend. and up ahof his gode brond;",
  "13013": "and þat þih him of-smat; & eotend adun wæt.",
  "13014": "And Arður at-stod and biheold. þa gon to spekene þe ueond.",
  "13015": "Lauerd lauerd ȝef me grið; wha is þat me fihteð wið.",
  "13016": "Ne wende ich þat na man; a þissere weorlde-richen.",
  "13017": "me mihte þus lehtliche; a-leggen mid fehte.",
  "13018": "bute hit Arður weore; aðelest alre Brutte.",
  "13019": "and neoðeles næs ich nauere; of Ar[ð]ure a-færed sære.",
  "13020": "Þa him sæide Ar[ð]ur; aðelest kingen.",
  "13021": "Ich æm Arður þe king; Bruttene deorling.",
  "13022": "Tel me of þine cunne; and whar beo heore beonste.",
  "13023": "and wha þe weore on uolde; fader oðer moder. ihalde.",
  "13024": "and of wulche londe; þu art iliðen hidere.",
  "13025": "and whi þu mine maȝe; a-ualled hafuest mid morðe.",
  "13026": "Þa andswarede þe feond; þer he læi and biheold.",
  "13027": "Al þis ich wulle don; and þine treoðe under-fon.",
  "13028": "wið þat þu me lete liuien; and mine leomen hælen.",
  "13029": "Arður hine iwræððede; wunder ane swiðe.",
  "13030": "and he Beduer cleopede; balde his kempe.",
  "13031": "Ga aneouste Beduer; and hefd him binim her.",
  "13032": "& fere hit forð mid þe; adun of þisse munte.",
  "13033": "Beduer aneouste com; & his hæfued him binom",
  "13034": "& swa heo þeone((ne)) ferden. adun to heore iferen.",
  "13035": "[Þa sat þe king adun] and hine gon to resten.",
  "13036": "and þas word seide; Arður þe sele.",
  "13037": "No uæht ich nauere [u]eh[t] non; uppen þissere uolden.",
  "13038": "buten þa ich sloh þene king Riun; uppen þan munte of Rauinite.",
  "13039": "Seoððen heo uorð wenden; & to þere uerde comen.",
  "13040": "þa þe þat hafd iseȝe; sellic heom þuhte.",
  "13041": "whar weore under heuene; swulc hafed ikenned.",
  "13042": "Howel of Brutaine; beh to þan kinge.",
  "13043": "and þe king him seide; al of þan maidene.",
  "13044": "Þa wes Howel sari; & sorhful an heorte for-þi.",
  "13045": "and nom al his feren; and ferde to þan munte.",
  "13046": "þer þat Brutisce maide; bibured læi on eorðe.",
  "13047": "He lette þer areren sone; ane chireche swiðe faire.",
  "13048": "a Seinte Marie nomen; Drihtenes moder.",
  "13049": "& seoððen he ȝæf nome þan hulle; ær he þonne wende.",
  "13050": "and hehte hine Æleine Tunbel; nu hit hæhte Munt Seint Myhhel.",
  "13051": "Þa wes Arðures hired; sellich isomned.",
  "13052": "of Irlonde & of Scotlonde; þider weoren iscriðene.",
  "13053": "Þa lette þe king blauwen; bemen an hireden.",
  "13054": "& wenden of Brutaine; bisie men & kene.",
  "13055": "þurh-ut Normandie; þæ hehte þa Neustrie.",
  "13056": "heo uerden þurh-ut France; and folc heom after ferde.",
  "13057": "heo buȝen ut of Fra[n]ce; into Burguine.",
  "13058": "His hauwæres þer comen; and heolden his iferen.",
  "13059": "& cudde þan kinge; þer i þare cuððe.",
  "13060": "þat Luces þe kaisere; and al his Romanisce here.",
  "13061": "þider-ward heo comen; fromward heore þeoden;",
  "13062": "& swa heo wolden fusen; in touw%ward France.",
  "13063": "and al þat bi-winnen; and seoððen wenden hidere.",
  "13064": "& Bruttes alle aquellen; quicke þer heo heom funde.",
  "13065": "and Arður þene kene; ibunde lede to Rome.",
  "13066": "Þa wes abolȝen; baldest alre kingen.",
  "13067": "and hehte a þan feldes; slen alle his teldes.",
  "13068": "and þer he wikien wolde; þat he þat soðe wuste.",
  "13069": "whær he minte þene kæisere; iwisliche kepen.",
  "13070": "Þat wate((r)) hehte Albe; þer lai þe king balde.",
  "13071": "An wis cniht þer com ride; to þas kinges uerde.",
  "13072": "þe wes al for-wunded; & his folc afelled swiðe.",
  "13073": "hafden Romanisce men; al his lond bi-ræiued him.",
  "13074": "He talde þan kinge; neouwe tiðende.",
  "13075": "whar lai þe kaisere; and al his Romanisce here.",
  "13076": "& whær he hine mihte iwinde; ȝif he hine wolde wi[ð] him fihten.",
  "13077": "oðer grið makien; wið Romanisce monnen.",
  "13078": "Ah lauerd Arður quað þe cniht; ich þe wulle cuðen her-riht.",
  "13079": "þat betere þe is freondscipe to habben; þene for to fihten.",
  "13080": "for aȝan þine tweie; heo habbeoð twælue.",
  "13081": "swa feole kinges; swa feole here-dringes.",
  "13082": "Nis he in nare kuððe; þe hit þe maȝe icu[ð]ðe.",
  "13083": "for alle þan uolke; þe uulieð þan kinge.",
  "13084": "wið-uten þan Rom-leoden; of his aȝere þeoden.",
  "13085": "and wið-ute þan uolke; þe ȝirneð þas kinges are.",
  "13086": "Þa þe talen weoren alle italde; & Arður heo hafden under-stonde.",
  "13087": "þa cleopede þe king forð-rihtes; his deoreste cnihtes.",
  "13088": "& radden heom bitwenen; enne castel to areren.",
  "13089": "on-uast þan wateren; þe Albe wes ihaten.",
  "13090": "On ane swiðe feiere stude; itimbred he wes ful sone.",
  "13091": "þer feng moni hond to; an hiȝende he wes ido.",
  "13092": "for ȝif Arður mis-ferde; þenne he come to fihte.",
  "13093": "oðer his uolc ueolle; oðer setten to fleonne.",
  "13094": "þenne þohte he to at-stonden; at þan castle stronge.",
  "13095": "Þa cleopede he eorles tweie; aðele men and wise.",
  "13096": "heȝe men icunned; þan kinge swiðe deore.",
  "13097": "þæ an wes of Chartres; and hehte Gerin. muchel wisdom wunede mid him.",
  "13098": "þe oðer hehte Beof ((of)) Oxene-uord; welle wide sprong þas eorles word.",
  "13099": "Þe ȝet þe king cleopede Walwæin. þe wes his deoreste mæi.",
  "13100": "for Walwain cuðe Romanisc; Walwain cuðe Bruttisc.",
  "13101": "he wes iued inne Rome; wel feole wintre.",
  "13102": "Þe king nom þas þreo cnihtes hende; and to þan kaisere heom sende.",
  "13103": "and hehte hine mid his ferde; faren aȝæin to Rome.",
  "13104": "& þat he næuere into France; his ferde no ladde.",
  "13105": "And ȝif þu þider wendest; and þine ferde ledest.",
  "13106": "þu scalt beon under-uonge; to þine uæie-siðe.",
  "13107": "For France is min aȝen; and ich heo mid fehte biwon.",
  "13108": "and ȝif þu nult bilauen; þat þider nult liðen.",
  "13109": "fare wit to uihte; and falle þe uor-cuðere.",
  "13110": "and lete we þat folc wræcche; wunien an ære.",
  "13111": "While Rom-leoden; iwunnen þa þeoden.",
  "13112": "and seoððen heo þa þeoden; mid fehte for-loseden.",
  "13113": "and ich heo mid feohte bi-won; and mid fehte wule halden.",
  "13114": "Forð þa cnihtes wenden; godliche kempen.",
  "13115": "þat [weoren] Gerin & Beof þe hende; and Walwain þe balde.",
  "13116": "iburned and ihelmed; an hæȝen heore steden.",
  "13117": "and ælc weiede an sculdre; sceld swiðe godne.",
  "13118": "heo beren on heore honde; gares swiðe stronge.",
  "13119": "Forð heo gunnen ride; riche men from hirede.",
  "13120": "muchel of þere duȝeðe; þe mid Arðure wunede.",
  "13121": "mid Walwaine eoden; and æð-mod-liche hine beden.",
  "13122": "þat he wið Rom-leode; summe sake arerde.",
  "13123": "þat we maȝen mid fehte; fondien us seolue.",
  "13124": "for hit is feole ȝere; þat heore þrættes comen here.",
  "13125": "and heore beot makieð; þat heo us wulle bihafdi.",
  "13126": "Nu is hit muchel leod-scome; ȝif hit scal þus a-ligge.",
  "13127": "bute þer sum sake beo; ær we iwurðe sæhte.",
  "13128": "scaftes to-brokene; brunies to-torne.",
  "13129": "sceldes to-scened; scalkes to-heouwen.",
  "13130": "sweordes ibaðede; i blode þan rede",
  "13131": "Forð þa eorles wenden; þurh æne wude muchelen.",
  "13132": "and mærcoden enne wæi; þe ouer anne munte læi.",
  "13133": "þat heo bi-comen sone; to þan uolke of Rome.",
  "13134": "wurðliche iwepned; wunden an horsen.",
  "13135": "Þer me mihte bi-halden þe mon þe bi-halues weore.",
  "13136": "moni þusenden; þrasten ut of telden.",
  "13137": "al to bi-halden; þeos þreo cnihtes balde.",
  "13138": "and bi-heolden heore steden; and bi-heolden heore iweden.",
  "13139": "& hercnede tidende; from Arðure þan kinge.",
  "13140": "and a-neouste forð-rihtes; fræinede þa cnihtes.",
  "13141": "and ȝif þe king heom i-send hæfde; to þan kaisere.",
  "13142": "to speken þan kæisere wið; and to ȝirnen his grið.",
  "13143": "Ah for nauer nare speche; þas þreo eorles riche.",
  "13144": "nolden abiden; ær heo comen riden.",
  "13145": "forn to þas teldes deoren; þer-inne wes þe kaisere.",
  "13146": "Adun heo gunnen lihten ((& bitahten hore steden))",
  "13147": "and swa heo iwepned mid alle; wenden in-to telde.",
  "13148": "forn to þan kaisere; þe Luces we[s] ihate.",
  "13149": "Þer he sæt an his bedde; heore ærnde heo him cudde.",
  "13150": "ælc his saȝe sæide; swa him sel þuhte.",
  "13151": "& hehten hine wenden; aȝæin to his londen.",
  "13152": "þat he nauere mid un-friðe; France; no isohte.",
  "13153": "Þa while þa þeos eorles þreo; seiden heore erende.",
  "13154": "a-set þe kaisere; swulc he akimed weore.",
  "13155": "and andsware nauer nan; no aȝæf þissen eorlen.",
  "13156": "ah he lustnede ȝeorne; luðer on his þohte.",
  "13157": "Þa an-bælh Walwain; swulc an iburst þein",
  "13158": "and þas word sæide; Walwain þe kene.",
  "13159": "Luces þe riche; þu ært kæisere of Rome.",
  "13160": "we beoð Arðures men; aðelest Brutten.",
  "13161": "He sent þe his sonde; wið-uten gretinge.",
  "13162": "he hat þe faren to Rome; þa riche is þin aȝen.",
  "13163": "let hine halden France; þe he biwon mid fehte.",
  "13164": "and hald þu richen; and þine Rom-leoden.",
  "13165": "While þine aldren; France ieoden.",
  "13166": "mid fehte heo þer biwunnen; unimete wunnen;",
  "13167": "swa ane while heo þer l[i]ueden; and seoðen heo hit leoseden.",
  "13168": "mid fehte Ar[ð]ur hit biwon; and he hit wule walden.",
  "13169": "He is ure lauerd; we beoð his leod-kempen.",
  "13170": "He us hæhte suggen; soð to þe seoluen.",
  "13171": "ȝif þu nult aȝen buȝen; þ[i] bone he wule iwurðen.",
  "13172": "and ȝif þu nult aȝen wenden; ah iwurðien þin iwillen.",
  "13173": "and þu wult þat kinelond; bi-tellen to þire hond.",
  "13174": "nu to-morȝen is þe dæi; haue ȝif þu biȝete mæi;",
  "13175": "Þæ andswarede þe kaisere; mid grættere wræððe;",
  "13176": "Nulle ich noht aȝæin faren; ah France ich wulle bi-tellen.",
  "13177": "mine ældren hit heolden; and ich hit wulle habben.",
  "13178": "Ah ȝif he wolde bi-cumen mi mon; & for lauerd me icnawen.",
  "13179": "& treouliche me heren; & me for hærre halden.",
  "13180": "griðien ich him wulle; & his gumen alle.",
  "13181": "and lete halde Brut-lond; þæ Iulius hafde in his hond.",
  "13182": "& oðere londes monie; þe Iulius hafde an honde.",
  "13183": "þat he naueð nane rihte to; þæ riche þæh he walde.",
  "13184": "þa he scal alle leose. buten he leoð makie.",
  "13185": "Þa andswarede Walwain; þæ wes Arðures mæi.",
  "13186": "Belin & Brenne; beiȝene þa ibroðere.",
  "13187": "Brut-lond heo ahten; and France heo biwunnen.",
  "13188": "and seoððen heo uerden sone; and biȝeten Rome.",
  "13189": "and þer heo wuneden seoððe; wel feole ȝere.",
  "13190": "Þa þis wes al iuare; þa wes Brennes kæisere.",
  "13191": "and walde Rom-leoden; and alle þa þeoden.",
  "13192": "And Rome is ure icunde; þa þu haldest an honde.",
  "13193": "and ȝif we mote libben; we hit wulleð habben.",
  "13194": "beute ȝif þu wulle icnawen beo; þat Arður is king ouer þe.",
  "13195": "and ælche ȝere him senden; gæuel of þine londen.",
  "13196": "and ȝif gæst him a leoð; þu miht libben þa eð.",
  "13197": "Þa sæt bi þan kaisere; a cniht of his cunne.",
  "13198": "Quencelin ihaten; hæh mon inne Rome.",
  "13199": "Þes cniht andswarede; biuoren þan kaisere.",
  "13200": "& þus him seide; þe cniht was unisele.",
  "13201": "Cnihtes fareð eou aȝæin; and cuðeð eower kinge.",
  "13202": "[Bruttes beoþ bolde] a[c] heo beoð unwræste italde.",
  "13203": "for æuere heo ȝelp makieð; heore monscipe is lut%tel.",
  "13204": "Mare he þohte to suggen; þa Walwain bræid to sweorden.",
  "13205": "and smat hine ufenen þat hafde; þat he atweo hælde.",
  "13206": "& he hiȝenliche anan; heolde to his horsen.",
  "13207": "and heo up leopen; mid grimliche lechen.",
  "13208": "and þas word seide; Walwain þe sele.",
  "13209": "Swa me helpe þe ilke lauerd; þe scop þes daȝes lihte.",
  "13210": "ȝif æuer-æie is swa kene; of eouwer moncunne.",
  "13211": "þat us after kenne; ich hine wulle aquelle",
  "13212": "he scal beo to-swungen; mid brade mine sweorden.",
  "13213": "Efne þare ilke tale; þa cleopede þe kaisere.",
  "13214": "Haldeð heom haldeð; alle heo sculleð heongien.",
  "13215": "heȝe uppen treouwe; oðer mid horsen beon to-draȝene.",
  "13216": "Efne þissere sæȝe; þa þe kaisere seide.",
  "13217": "þe eorles gunnen riden; & spureden heore steden.",
  "13218": "heo scæken on heore honden; speren swiðe stronge.",
  "13219": "beren bi-foren breosten; brade heore sceldes.",
  "13220": "Aneouste gunnen ride; eorles ræȝe.",
  "13221": "and æuere þæ kaisere; lude gon cleopie.",
  "13222": "Nimeð heom slæh heom. i-scend heo us habbeoð.",
  "13223": "Þer me mihte ihere; þe þer bihalues weore.",
  "13224": "clupien þusende; of þan þeod-folke.",
  "13225": "Hider hider wepnen; Wende we heom æfter.",
  "13226": "Hider ure sceldes; þe scalkes atwendeð.",
  "13227": "Sone heom after wenden; iwepnede kempen.",
  "13228": "þer sixe þer seouene; þer æhte þer niȝene.",
  "13229": "And æuere þa eorles; arnde biliues.",
  "13230": "and æuere umbe stunde; biseȝen heom bi-hinde.",
  "13231": "and euere þa cnihtes of Rome; after biliue come.",
  "13232": "And þer com aneouste; alre swiðest ærne.",
  "13233": "& euere cleopede; kenlich swiðe.",
  "13234": "Wendeð a-ȝæin cnihtes; and werieð eo mid fihtes.",
  "13235": "Hit is eo muchel scome; þat ȝe wulleð at-sceken.",
  "13236": "Walwain icneo þene reme; of þan Romanisce men;",
  "13237": "he wende his stede; & to him gon ride.",
  "13238": "& smat hine þurh mid þan spere. swa he ispited weore.",
  "13239": "& bræid to him þat spere; þe gume iwat sone.",
  "13240": "& þæs word kende; Walwain þe kene.",
  "13241": "Cniht þu ride to swiðe; betere þe weore at Rome.",
  "13242": "Marcel hehte þe cniht; heȝere monnen.",
  "13243": "Þa Walwain i-sæh; þat he to grunde bæh.",
  "13244": "sone his sweord he ut abræid; smat of Marcele þat hefd.",
  "13245": "and þas word sæide; Walwain þe sele.",
  "13246": "Marcel far to helle; & tel heom þer spelles.",
  "13247": "and wune þer to-ȝere; mid Quencelien þin ifere.",
  "13248": "and haldeð þer unker rune; betere inc weoren inne Rome.",
  "13249": "for þus we eou scullen techen; ure Bruttisce speche.",
  "13250": "Gerin isæh hu hit ferde; hu þe Romanisce lai þer dune;",
  "13251": "and his hors muneȝede; and ænne o[ð]erne imette.",
  "13252": "and smat hine þurh-ut mid his spere; and þas word spilede;",
  "13253": "Rid nu swa Romain; and reos þe to hellen.",
  "13254": "and þus we scullen grundien; ȝif Godd us wule fulsten.",
  "13255": "Nis noht wurð þratte; buten þer beo dede æ[c]",
  "13256": "Bos isæh þe ohte mon; hu his iueren hafden idon.",
  "13257": "& his hors wende; wunder ane swiðe.",
  "13258": "and mid alle his mitte; teh to ane cnihte.",
  "13259": "& smat hine buuen þan scelde; þat to-barst his gode burne.",
  "13260": "& þurh-ut þene sweore; þe swælt ful sone.",
  "13261": "And þus þe eorl cleopien agon; kenliche on his feren.",
  "13262": "Bruttes us wulleð scenden; ȝif we heonne wendeð.",
  "13263": "bute we bet aginnen. ær we heonene iwenden.",
  "13264": "Efne þere speche; þe þe eorl [k]ende.",
  "13265": "heo bi-wenden heom sone; wunder ane swiðe.",
  "13266": "and ælc his sweord swiðe adroh; and ælc his Rumain of-sloh.",
  "13267": "& seoððen heore hors wenden; & heore wæi heolden.",
  "13268": "And þæ Romanisce men; riden eouere after heom.",
  "13269": "ofte heo heom on smiten; ofte heo heom at-witen;",
  "13270": "ofte heo sæiden heom [t]o; Abuggen ȝe scullen þa dede.",
  "13271": "ah ne mihten heo þurh nane þinge; heore nenne adun bringe.",
  "13272": "no nenne hærm þer don heom; i þan wiðer-happen.",
  "13273": "Ah æuere umbe whilen; þe eorles aȝain wenden.",
  "13274": "and ær heo to-twemden; þe wurse wes Rom-leoden.",
  "13275": "Þus heo iuerden; fiftene milen.",
  "13276": "þat heo comen to ane stude; vnder ane ueire wude.",
  "13277": "on-uast þan castle; þer Arður lei uaste.",
  "13278": "Þreo milen þer-from; to þan wuden þrungen;",
  "13279": "niȝe þusende; þe Arður þider senden.",
  "13280": "baldere Brutten; þe bezst þat lond cneowen.",
  "13281": "heo wolden wite þat soðe; of Walwain þan kene.",
  "13282": "and of his iueren; hu heo iuaren weoren.",
  "13283": "whaðer heo liue weoren; þa heo bi wæie læien.",
  "13284": "Þæs cnihtes siȝen þurh þene wude; wunder ane softe.",
  "13285": "uppen ane hullen; and ȝeorne biheolden.",
  "13286": "Heo letten alle þa horsmen; i þan wude alihten.",
  "13287": "and rihten heore i-wepnen; and alle heore iweden.",
  "13288": "buten an hundred monnen; þe þer sculden bi-halden.",
  "13289": "ȝif heo on-ȝiten mihten; þurh æies cunnes þingen.",
  "13290": "Þa iseȝen heo feorren; in ane uelde muchelen.",
  "13291": "þreo cnihtes ærnen; mid allen heore mainen.",
  "13292": "After þan þreom cnihten; þritti þer comen.",
  "13293": "after þan þrittie; heo iseȝen þreo þusende.",
  "13294": "þer-after comen þrasten; þritti þusen anan.",
  "13295": "Romanisce leoden; mid ræue bihonged.",
  "13296": "And þa eorles bi-uoren heom; aneuste at-arnden.",
  "13297": "euere þene rihte wæi; þe touward þan wude lai.",
  "13298": "þer heore iueren; wel ihudde weoren.",
  "13299": "Þa eorles ærden to þan wuden; þa Romanisce after riden.",
  "13300": "þa Bruttes to-ræsden; on heore iræste steden.",
  "13301": "and smiten to a-uorenon; and feollen an hundred anan.",
  "13302": "Þa wenden Rom-leoden; þat Arður come riden.",
  "13303": "and weoren afered feondliche swiðe. and Bruttes after heom;",
  "13304": "and sloȝen of þan folke. fiften hundred;",
  "13305": "Þa com heom to fulste; of heore aȝe uolke.",
  "13306": "þa Arður þider hafde isend; sixtene þusund.",
  "13307": "baldere Brutten; mid burnen bihonged.",
  "13308": "Þa com þer ride; þat wes an eorl riche.",
  "13309": "Petreius ihate; heh of Rome.",
  "13310": "mid six þusend kempen; þan Romanisce to helpen.",
  "13311": "& mid muchelere strengðe. leopen to þan Brutten.",
  "13312": "and lut þer-of nomen; ah monie heo of-sloȝen.",
  "13313": "Bruttes to wude hælden; þe oðere after wenden.",
  "13314": "and þa Bruttes auoten; uaste aȝæin stoden.",
  "13315": "and þa Romanisce men; fuhten ridende.",
  "13316": "and Bruttes heom to heolden; & heore ((hors)) sloȝen.",
  "13317": "& moni þer nomen; & in þene wude droȝen.",
  "13318": "Þa iwarð Petreius wrað; þat his wes þa wurse þer.",
  "13319": "and he mid his uerde; from þan wude wende.",
  "13320": "and Bruttes heom to buȝen; and bi-æften heom sloȝen.",
  "13321": "Þa Bruttes weoren ut of wude; iȝein to þan felde.",
  "13322": "þa atstoden Rom-leoden; mid ræȝe strenȝe.",
  "13323": "Þa bi-gon þat muchele fiht; þer ueollen eorl%les & moni god cnih[t].",
  "13324": "þer ueollen a dæi; fiften þusend.",
  "13325": "aðelere monnen; ær hit weore æfen.",
  "13326": "Þer he finden mihte; þe his main wolde fondien.",
  "13327": "hond aȝan honde; strongne ((aȝein str))[onge].",
  "13328": "sceld aȝein scelde; scalkes þer ueollen.",
  "13329": "Vrnen þa streten; mid blode-stræmen.",
  "13330": "leien ȝeond þan ueldes; gold-faȝe sceldes.",
  "13331": "al þene dæi longe; heo heolden þat feht stronge.",
  "13332": "Petreius an his halue; his folc heold to-somne.",
  "13333": "þa iwræð sone; þat Bruttes hafden þat wurse.",
  "13334": "Þat isæh þe eorl heȝe; of Oxeneuorde.",
  "13335": "Beof wæs ihæten; hæh Bruttisc mon.",
  "13336": "þat a nare wisen; ne mihte hit i-wurðen.",
  "13337": "þat Bruttes ne mos((ten)) reosen; buten heo ræd haueden.",
  "13338": "Þa eorl þa cleopede; cnihtes aðele.",
  "13339": "of þan alre bezsten; of alle þan Brutten.",
  "13340": "and of þan kennesten; þe þer quike weoren.",
  "13341": "and tuhte hine ut a þan felde; aneouste þere ferde.",
  "13342": "and þus him iseide; an heorte him wes unneðe.",
  "13343": "Cnihtes hercnieð nu to me; Drihten us helpe.",
  "13344": "we beoð hidere icumen; and þis feht habbe((oð)) under-numen.",
  "13345": "buten Arðures rede; þe is ure hexte.",
  "13346": "ȝif us oht ilimpeð; we him þa bet likieð.",
  "13347": "and ȝif us ilimpeð uuelen. he us wule hatien.",
  "13348": "Ah ȝif ȝe wulleð minne ræd; þenne ride we al glad.",
  "13349": "We beoð þreo hundred cnihtes; ihelmede þeines.",
  "13350": "ohte men and kene; aðele iborene.",
  "13351": "Cuðeð eouwer cniht-scipe; we beoð of are cu[ð]ðe.",
  "13352": "Rideð þenne ich ride; and fulieð mine rede.",
  "13353": "Alle haldeð him to; to þan cnihte þa ich do.",
  "13354": "ne nime ȝe nenne stede; no nanes cnihtes iwede.",
  "13355": "ah æuer-ælc god cniht; slæn æuere adun-riht.",
  "13356": "Æfne þan worde; þe þe cniht sæide. of Oxene-uorde.",
  "13357": "to his iueren bisiden; þe gon he to riden;",
  "13358": "æfne al swa swiðe; swa hund þene heort driueð.",
  "13359": "and his iueren after; mid allen heore mahten.",
  "13360": "þurh-ut þene muchele uehte; al þa cniht-weorede.",
  "13361": "fluen an heore steden; uolc heo þere aqualden.",
  "13362": "Wo wæs heom iboren; þa i þan weie heom weoren biuoren.",
  "13363": "for alle heo hit to-treden; mid horsen & mid steden.",
  "13364": "and swa aneouste heo iwenden; and Petreium iuengen;",
  "13365": "Beo[f] him bi-arnde; and mid ærmen bi-clupte.",
  "13366": "& bræid hine of his stede; & to eorðe hine istræhte.",
  "13367": "he wuste him bihalues; balde his cnihte.",
  "13368": "Bruttes adun sloȝen; Petreius heo droȝen.",
  "13369": "and þa Rom-leoden; ræhliche fuhten.",
  "13370": "and a þan laste ne mihte mon wite. wha oðerne smite.",
  "13371": "þer wes muchel blod-gute; balu wes on compe.",
  "13372": "Þa isæh Walwain; þer he wes bihaluen.",
  "13373": "mid seouen hundred cnihten; þider he gon hælden.",
  "13374": "in his wæiȝe þat he funde; al he hit aqualde.",
  "13375": "and ridende igrap Petreiun; on richen his steden.",
  "13376": "and ladde uorð Petreiun; læð þeh hit weore him.",
  "13377": "þat heo to þan wude comen; þer heo wel wusten.",
  "13378": "sikerliche to halden; þene riche mon of Rome.",
  "13379": "and æft ut a þene ueld wenden and bi-gonnen to fehten.",
  "13380": "Þer me iseon mihte; sorȝen inoȝe.",
  "13381": "sceldes scenen; scalkes fallen.",
  "13382": "halmes to-hælden; hæh((ȝe)) men to-swelten.",
  "13383": "blodie ueldes; falewede nebbes.",
  "13384": "Bruttes heom to-ræsden; þa fluȝen Rom-leoden.",
  "13385": "Bruttes heom sloȝen; and monie heo quic. nomen.",
  "13386": "and þe dæi-ende þæ; wa wes Rom-leoden [þ]a.",
  "13387": "Þa bond men uaste; kempen Romanisce.",
  "13388": "and lædden heom to þan wude; biuoren Walwaine.",
  "13389": "heom biwakeden a þere nihte. twenti hundred cnihten.",
  "13390": "Þa hit dai wes amarȝen; duȝeðe gon sturie.",
  "13391": "forð heo gunnen liðe. to heore kine-lauerde;",
  "13392": "and swulc lac him brohte; þat leof him wes to habben.",
  "13393": "Þa spac Arður him þus; Wulcume Petreius.",
  "13394": "Nu ic þe wulle teche. Bruttisce spæche.",
  "13395": "Þu ȝulpe biforen þan kaisere; þat þu me woldest aquellen.",
  "13396": "Nimen mine castles alle; and mine kine-riche.",
  "13397": "and muchel þe sæl iwurðen; of þat þu wilnedest to habben.",
  "13398": "Ich wulle bitachen þe; ful iwis; minne castel inne Paris.",
  "13399": "and þer þu scalt wunien; swa þe beoð alre leoþest.",
  "13400": "ne scalt þu nauere. mare; þi lif þenne lede.",
  "13401": "Arður þa cnihtes nom; þe þer iuongen weoren.",
  "13402": "þreo hundred rideres; he nom eke anan.",
  "13403": "þe alle weoren iueren;",
  "13404": "cnihtes swiðe ohte; and kene men to uihte.",
  "13405": "and hæhte heom amorȝen; monliche arisen.",
  "13406": "bi[n]den Romanisce men; mid stronge rake-tehȝen.",
  "13407": "and lede Petreius; to þere borh ((of)) Paris.",
  "13408": "Feouwer eorles he hæhte; forð heom ibringen.",
  "13409": "Cador Borel; Beduer and Richer.",
  "13410": "he hehte heom beon iueren; þat heo siker weoren.",
  "13411": "and cumen aȝain sone; to heore kine-lauerde.",
  "13412": "Þis wes al þus ispeken; ah hit wes sone under-ȝeten.",
  "13413": "Hæwæres foren; ȝeond þas kinges ferden.",
  "13414": "& iherden suggen; soðere worden.",
  "13415": "wuder Arður wolde senden; þæ cnihtes. þe he haf[de] i benden.",
  "13416": "and þa hauweres forð-rihte; wenden uorð bi nihte.",
  "13417": "þat heo comen sone; to þan kaisere of Rome.",
  "13418": "and talden al heore tale; hu þas feouwer eorles sculden uare.",
  "13419": "and forð lede Petreius; to þære burh of Paris.",
  "13420": "and al heo talden þene wæi; þe intowardes Parise læi.",
  "13421": "and whar me heom kepen mihte; in ane slade deopen.",
  "13422": "and biraiuien of heom; Petreiun þene riche mon.",
  "13423": "& þa feouwer eorles ileggen; & fasten heom binden.",
  "13424": "Luces þis iherden; þe kaiser of Rome.",
  "13425": "and he leopt to wepne; swulc hit a liun weore.",
  "13426": "and ten þusend hehte; kempen iþoȝene.",
  "13427": "to horse & to wepnen; aneouste foren wenden;",
  "13428": "He cleopede Sextorius; of Libie he wes king of Turkie dux.",
  "13429": "he sende after Euander; þe of Babiloine wes icumen þer.",
  "13430": "he cleopede to þan senaturs; Bal Catel; Carrius.",
  "13431": "þeos weoren alle kine-borne; & þeos weoren alle icoren.",
  "13432": "aneouste to riden; and Petreium aredden.",
  "13433": "Anan swa hit was euen; forð heo iwenden.",
  "13434": "heom ladden twelue; of þan leod-folke.",
  "13435": "þa swiðe war%re weoren; and þa weiȝes cuðen.",
  "13436": "Þa riden Rom-leoden; riseden burnen.",
  "13437": "quahten on hafden; helmes heȝen.",
  "13438": "seldes on rugge; ræȝe Rom-leoden.",
  "13439": "Heo ferden alle nihte; neodliche swiðe.",
  "13440": "þet heo comen in þe wai; þa in-to Parise lei.",
  "13441": "þa weoren heo biuoren; and Bruttes biaften.",
  "13442": "Ah wale þat hit nuste; Cador þe kene.",
  "13443": "þat þa Rom-leoden; heom for-riden hafueden.",
  "13444": "Heo comen in ænne wude; on ænne swiðe faire stude.",
  "13445": "in ane dale deope; diȝelen bihælues.",
  "13446": "sweoren heom bitwænen; þat þer heo wolden kepen.",
  "13447": "Þer heo leien stille; ane lutle stunde.",
  "13448": "& hit agon daiȝen; and deor gunnen waȝeȝen.",
  "13449": "Þa comen Arðures men; quecchen after streten.",
  "13450": "riht þene ilke wæi; þer þe oðer uerde læi.",
  "13451": "heo riden singinge; segges weoren bli[ð]e.",
  "13452": "Neoþeles Cador wes þer; swiðe wis & swiðe war.",
  "13453": "he and Borel þe eorl riche; buȝen heom to-gæderes.",
  "13454": "& nomen heom bitweonen; fif hundred cnihtes.",
  "13455": "and biuoren wenden; iwepnede kempen.",
  "13456": "Richer and Beduer; wenden heom bafte þer.",
  "13457": "and þa cnihtes fereden; þa heo iuongen hafden.",
  "13458": "Petreium and his iueren; þa iwunne weoren.",
  "13459": "Þa heo comen riden; uppen Rom-leoden;",
  "13460": "& Rom-leoden ræsden to; mid ræȝere strengðen.",
  "13461": "and smiten a þan Brutten; mid swiðe bite[r]e duntes.",
  "13462": "breken Bruttene trume; balu wes on folke.",
  "13463": "þe wude brastlien gon. beornes þer feollen.",
  "13464": "Bruttes heom wið-stoden; and stærcliche heom weoreden.",
  "13465": "Þat iherde Richer; & þe eorl Beduer.",
  "13466": "hu heore i-ueren; heom b[i]uoren fuhten.",
  "13467": "Petreiun heo nomen; & heore inume allen.",
  "13468": "and mid þreo hu[n]dred sweinen; in-to wude senden.",
  "13469": "And heom-seolue fusden; to-ward heore ifæren.",
  "13470": "and smiten a Rom-leoden; mid raȝere strengðen.",
  "13471": "þer wes moni dunt iȝeuen; and moni mon þer wes islaȝen.",
  "13472": "Þa underȝæt Euander; þe heðene king wes swiðe war.",
  "13473": "þat heore uolc gon waxen; and Bruttes gunnen wonien.",
  "13474": "and buȝen heom to-somne; his cnihtes seleste.",
  "13475": "and uuenon þan Brutten; swulc heo heom wolden abiten.",
  "13476": "Bruttes wokeden þa; & heore wes þat wurse.",
  "13477": "heo sloȝen heo nomen; al þat heo neh comen.",
  "13478": "Wa wes Brutten þere; buten Arðure.",
  "13479": "heore helþ wes to lutel þere; at heȝere neode.",
  "13480": "Þer wes Borel of-slaȝen; and idon of lif-daȝen.",
  "13481": "Euander king hine aqualde; mid luðere his crafte.",
  "13482": "and þreo Bruttes eke; heȝe men iborene.",
  "13483": "Þer islaȝen weoren; þreo hundred of heore iueren.",
  "13484": "and monie quike nomen; & narwe heom ibunden.",
  "13485": "þa nusten heo godne ræd nanne; for alle heo wenden beon dede.",
  "13486": "neoþeles heo fuhten; swa ohtliche swa heo mahte.",
  "13487": "Þa wes ut ifaren; from Arðures ferden.",
  "13488": "þæ king of Peytouwe; har mon iblowen",
  "13489": "Guitard he hehte; Gascunne he ahte.",
  "13490": "he hæfde to iueren; fif hundred rideren.",
  "13491": "þreo hundred scuhten; kene men to uehten.",
  "13492": "and seouen hundred auoten; þa fuse weoren to harmen;",
  "13493": "Heo weoren ifaren into þan londe; fodder to biwinnen.",
  "13494": "æiþer uodder and mete; to læden to heore ferde.",
  "13495": "Þa luden heo iherden; of þan Rom-leoden.",
  "13496": "heore deden heo bi-lafden; and þiderward gunnen liðen.",
  "13497": "stið-imodede men & swifte; slauþe bidæled.",
  "13498": "þat heo comen sone; an-neouste þan fehte.",
  "13499": "Guitard and his cnihtes; þer-riht forð-rihtes.",
  "13500": "igrip%pen heore sceldes; swiðe balde cnihtes.",
  "13501": "and alle þa scut%ten; scuuen heom bisides.",
  "13502": "and þa men auoten; to gunnen fusen;",
  "13503": "and alle somed smiten on; mid smarten heore dunten.",
  "13504": "At þan uorme smællen; Romaniscen veollen.",
  "13505": "fiftene hundred; folden to grunden;",
  "13506": "þer wes islæȝen Euander; þe king wes ful sturne. ær.",
  "13507": "Catellus of Rome; forȝæt his domes þære.",
  "13508": "Þæ astalden þer flem; þat ær staðel heolden.",
  "13509": "þa rugges to-wenden; & fluȝen Rom-leoden.",
  "13510": "Bruttes heom after buȝen; & mid baluwe heom. igrætten;",
  "13511": "and swa monie heo þer nomen; and swa monie heo þer sloȝen.",
  "13512": "þat no mihte Bruttene uerde; bi-ueolen na-mare.",
  "13513": "And þa Romanisce men; þe þer at-faren mihten.",
  "13514": "at-arnede ful sone; to þan kaisere.",
  "13515": "and talden him tidende; of Arðure þan kinge.",
  "13516": "for heo wenden to soðe; þat Arður þider comen.",
  "13517": "þer wes auared swiðe; þe kaisere & his ferde.",
  "13518": "þe Bruttes islaȝen hafden; þat heom sel þuhten.",
  "13519": "aȝein-ward heo buȝen þa; mid baldere biȝete.",
  "13520": "and to þan stude wenden aȝæin; þer þat feht hafde ibeon.",
  "13521": "and bureden þa deden; and þa quike gunnen forð leden.",
  "13522": "And senden after Petreiun; þæ heo ær nomen.",
  "13523": "& after his iueren; þæ ær inumen weoren.",
  "13524": "and senden heom alle fuliwis; into þære burȝe of Paris.",
  "13525": "and þreo castles fulden; and faste heom biclusden.",
  "13526": "after Arðures heste; aðelest kingen.",
  "13527": "Alle Brut-leoden; luueden Arðuren.",
  "13528": "alle heom stod him æie to; þat wuneden a þan ærde.",
  "13529": "swa dude þan kaisere; of Ærðure he hafde muchele kare.",
  "13530": "and alle Rom-leoden; of Arðure weoren a-færde.",
  "13531": "Þa wæs mid soðe ifunde; þat Mærlin sæide whilen.",
  "13532": "þat sculden for Ar[ð]ure; Rome ifullen afure.",
  "13533": "and þa wal of stanen; quakien and fallen.",
  "13534": "Þas ilke tacni[n]ge sculde beon; of Luces þan kæiseren.",
  "13535": "& of þan senature; þa mid him come of Rome;",
  "13536": "and of þan seoluen wisen; þæ þer gunnen resen.",
  "13537": "þat Merlin i furn-daȝen seide; al heo hit funden þere.",
  "13538": "swa heo duden ære. and seoððen wel iwhare;",
  "13539": "ær Arður iboren weore. Merlin al hit bodede;",
  "13540": "Þe kaisere i-herde suggen; soðere worden.",
  "13541": "hu his men weoren inu[m]en; and hu his folc æc of-slaȝen.",
  "13542": "Þa weoren inne his ferde; feole-valde sorȝe.",
  "13543": "summe mænden heore freond; summe þrætteden heore ueond.",
  "13544": "summe bonneden wepnen; balu heom wes ȝeueðe.",
  "13545": "Þa iseh Luces; þat luðere him ilimped wæs;",
  "13546": "for ælche dæi he losede; of his leod-folke.",
  "13547": "ah he herm iuredde; his heȝe men he losede.",
  "13548": "He iwærð afered þa; wunder ane swiðe.",
  "13549": "and nom him to ræde; & to som-rune.",
  "13550": "þat he wolde to Æust; mid alle his iuerde.",
  "13551": "forð bi Lengres he wolde uare; of Arðure he hafde muchele kare.",
  "13552": "Arður hafde his hauwares. an hirede þas kaiseres;",
  "13553": "and sone duden him to witen; whuder he wolde wenden.",
  "13554": "Ar[ð]ur lette sone; somnien his ferde.",
  "13555": "stilleliche bi nihte; his cnihtes seleste.",
  "13556": "and forð þe king wende; mid sele his folke.",
  "13557": "An his riht honde; he lette Lengres stonde.",
  "13558": "and i þæne wæi biforen ferde; þe Luces faren wolde.",
  "13559": "Þa he com in ane dale; vnder ane dune.",
  "13560": "þer he gon at-stonden; kennest alre kingen.",
  "13561": "þat dale is mid soðe; Sosie ihaten.",
  "13562": "Arður þer adun lihte; and hæhte al his duȝeðe;",
  "13563": "græðien heom to fihte; swa scolden cnihtes ohte.",
  "13564": "þat whenne Rom-leoden; þer comen riden.",
  "13565": "þat heo uengen heom on; swa ohte cnihtes sculden don.",
  "13566": "Alle þa sweines & þa un-wræ[st]e þeines.",
  "13567": "& of þan smale uolke; feole þusunde.",
  "13568": "þe king heom sette in ane hulle; mid feole here-marken.",
  "13569": "þat he dude for ȝepscipe; þer-of he ȝelpen þohte.",
  "13570": "al swa hit i-warð seoððe; þer-after ful sone.",
  "13571": "Arður ten þusend nom; of aðelen his cnihten.",
  "13572": "sende a riht honde; mid raue bihonge.",
  "13573": "he lette oðere ten þusende; an his lift honde.",
  "13574": "ten þusend biuoren; ten þusend biæften.",
  "13575": "mid heom-seoluen heo heolden; sixtene þusund.",
  "13576": "bi-halues he sende; in-to ane wude hende.",
  "13577": "seouentene þusend; selere cnihten.",
  "13578": "wel iwepnede men; þene wude to bi-wit%teȝen.",
  "13579": "þat heo mihte þider uare; ȝif him neod weore.",
  "13580": "Þa wes inne Gloucestre; an eorl mid þan bezste.",
  "13581": "Moruið wes ihate; mon swiðe kene.",
  "13582": "him he bi-tahte; þene wude & þa ferde.",
  "13583": "And ȝif hit ilimpeð; swa wule þe liuiende Godd.",
  "13584": "þat heo ouer-cumen beon; and biginnen to fleon.",
  "13585": "setteð heom after; mid allen æouwer mahten.",
  "13586": "and al þat ȝe of-take maȝen; doh hit of lif-daȝen.",
  "13587": "þa uatte & þa lene; þa riche and þa hene.",
  "13588": "For no beo in nauer nare leode; no in none leode.",
  "13589": "cnihtes al swa sele; swa beoð mid me seolue.",
  "13590": "cnihtes al swa ræȝe; cnihtes al swa riche.",
  "13591": "cnihtes al swa stronge; in nauer ane londe.",
  "13592": "Ȝe beoð under Criste; cnihten alre kennest.",
  "13593": "and ich æm rihchest alre kinge. vnder Gode seolue;",
  "13594": "do we wel þas dede. Godd us wel spede;",
  "13595": "Cnihtes þa andswarede. stille-liche under lufte;",
  "13596": "Alle we scullen wel don. and alle we scullen to-uon.",
  "13597": "Niðing wurðe þe cniht; þe ne cuðe his mahten her-riht.",
  "13598": "Þa sænde heo a ba siden; al þa men auoten.",
  "13599": "þa lette he sette up þene drake; heremærken unimake.",
  "13600": "bi-tæhte hine ane kinge; þe wel hine cuðe halde.",
  "13601": "Angel kinge of Scotlonde; þa uormeste uerde heold an honde.",
  "13602": "Cador þe eorl of Cornwaille; þa uerde heold baften.",
  "13603": "Bo[f] hafde ane; þe eorl of Oxen-uorde.",
  "13604": "Þe eorl of Chæstre Gerin; þa ueorðe uerde heold mid him.",
  "13605": "Þa uerden uppen þere dune; heold Escil king þe Denisce.",
  "13606": "Lot heold þa ane; þe leof was þan kinge.",
  "13607": "Howel of Brutaine; heold ane oðere.",
  "13608": "Walwain þe kene; wes bi þan kinge.",
  "13609": "Kai wuste ane; stiward wæs þas kinges.",
  "13610": "Beduer ane oðer; þe wes þes kinges birle.",
  "13611": "Þe eorl of Flandres Howeldin; ane uerde hefde mid him.",
  "13612": "Ane muchele uerde hefde Gui[t]ard; þe king of Gascunnes ærd.",
  "13613": "Wigein eorl of Leicestre; and Ionatan eorl of Dorchestre.",
  "13614": "heo wusten þa twa uerden; þe þer weoren auoten.",
  "13615": "Þe eorl of Chastre Curselein; and eorl of Baðe þe hehte Urgein.",
  "13616": "ho bi-wusten ba þa uerden; þa weoren þær auoten.",
  "13617": "þeos sculden a twa haluen; halden to þan uehte.",
  "13618": "to þissen twam eorlen; þa ohte cnihtes weoren.",
  "13619": "hafden Arður treouðe; þe eorles weoren treowe.",
  "13620": "þa weoren alle þa uerden isette; alse Arður sel þuhte.",
  "13621": "þa cleopede him to; þe king of Brutaine.",
  "13622": "his redȝiuen alle; þa ræiȝest weoren to dome.",
  "13623": "& þus seide Arður anan; to aðelen his monnen.",
  "13624": "Hercneð nu tou-wardes ((me)); mine wines deore.",
  "13625": "iræsed ȝe habbeoð tweien; to Romanis monnen.",
  "13626": "and twien heo beoð ouer-cumen; and islaȝen and inumen.",
  "13627": "for heo al mid wronge; wilneden of ure londe.",
  "13628": "and min heorte seið me; þurh ure Drihten hehne.",
  "13629": "þat ȝet heo scullen beon ouer-cumen; baðe islæȝen and inumen.",
  "13630": "Ȝe habbeoð ouer-cumen Noreine; ȝe habbeoð ouercume Denene.",
  "13631": "Scotlond & Irlond; al iwunen to eouwer heond.",
  "13632": "Normandie and France; bi-wunnen mid fehte.",
  "13633": "Þreo & þritti kine-lond; ich halde a mire aȝere hond.",
  "13634": "þæ ȝe hit under sunnen; habbeoð me bi-wunnen.",
  "13635": "And þis beoð þa for-cuðeste men; of alle quike monnen.",
  "13636": "hæðene leode; Godd heo seondeð laðe.",
  "13637": "ure Drihten heo bi-læueð; and to Mahune heo tuhteð.",
  "13638": "& Luces þe kæisere; of Godd seolf naueð nane care.",
  "13639": "þat hafueð to iueren; haðene hundes.",
  "13640": "Goddes wiðer-iwinnen; we heom scullen awelden.",
  "13641": "leggen heom to grunde; and us seoluen beon isunde.",
  "13642": "mid Drihtenes willen; þe waldeð alle deden.",
  "13643": "Þa andswatede eorles þare; Alle we beoð ȝarewe.",
  "13644": "to libben and to liggen; mid leouen vre kingen.",
  "13645": "Þa þas ferde wes al idiht; þa wes hit dai-liht.",
  "13646": "Luces at Lengeres boȝede; & al his Rom-leode.",
  "13647": "he hehte his men blawen; his guldene bemen.",
  "13648": "bonnien his ferden; forð he wolde riden.",
  "13649": "from Lengres to Auste; swa læi his weie rihte.",
  "13650": "Forð gunnen riden; Romanisce leoden.",
  "13651": "þat heo ane mile comen; neh Arðure.",
  "13652": "Þa iherde Rom-leoden; ræȝe tiðenden.",
  "13653": "iseȝen alle þa dales; alle þa dunes.",
  "13654": "alle þa hulles; mid helmes biþahte.",
  "13655": "heȝe hare-marken; hæleðes heom heolden.",
  "13656": "sixti þusende; þrauwen mid winde.",
  "13657": "sceldes blikien; burnen scinen.",
  "13658": "palles gold-faȝe; gumen swiðe sturne.",
  "13659": "steden lepen; sturede þa eorðe.",
  "13660": "Þe keiser isah þæne king fare; þer he was bi wude-scaȝe.",
  "13661": "he Luces þa sæide; þæ lauerd of Rome.",
  "13662": "& spac wi[ð] his monnen; lud[e]((r))[e] stefnen.",
  "13663": "What beoð þeos ut-laȝen; þa þisne wei us habbeoð for-uaren.",
  "13664": "Nime we ure wepnen; & heom to wenden.",
  "13665": "heo sculleð beon islaȝene; and summe quic iulaȝene.",
  "13666": "alle heo sculle beon dede; mid wite fordemde.",
  "13667": "Efne þan worden; heo iuengen heore wepnen.",
  "13668": "Þa heo i-gæred weoren; mid gode heore wepnen.",
  "13669": "þa spac Luces sone; þæ lauerd of Rome.",
  "13670": "Biliue we heom to; alle we scullen wel do.",
  "13671": "Þer weoren icumen mid him; fif & twenti kingen.",
  "13672": "heðene uolc alle; þa heolden of Rome.",
  "13673": "eorles and dukes eke; of æstene weorlde.",
  "13674": "Lauerdinges quæd Luces þa; Mahun eou beo liðe.",
  "13675": "Ȝe beoð kinges riche; & hereð into Rome.",
  "13676": "Rome is mi rihte; rihcchest alre burȝe.",
  "13677": "and ich ah hæxst to beon; of alle quike monnen.",
  "13678": "Ȝe iseoð her on uolden; þa ure ifan sunden.",
  "13679": "heo þencheð to rixlien heȝe; ouer ure riche.",
  "13680": "halden us for hænen; heom-seoluen riche iwurðen.",
  "13681": "Ah we heom scullen forbeoden; mid baldere strengðen.",
  "13682": "for ure cun hæxst was; of alle quike monnen.",
  "13683": "and alle þa lond biwinnen; þa heo on lokeden.",
  "13684": "and into Brutlonde; ferde Iulius þe stronge.",
  "13685": "and bi-won him to hondes; feole kine-londes;",
  "13686": "Nu wolden ure under-lingges; beon ouer us kingges.",
  "13687": "ah heo hit scullen a-buggen; mid heore bare ruggen.",
  "13688": "no scullen heo nauere liðen; aȝæin to Brutaine.",
  "13689": "Æfne þan worde; þa sturede þa uerde.",
  "13690": "bi þusend & bi þusende; heo þrunggen to-somne.",
  "13691": "ælc king of his folke; ȝarkede ferde.",
  "13692": "Þa hit al was iset; & ferden isemed.",
  "13693": "þa weoren þar-riht italde; fulle fiftene ferden.",
  "13694": "twein kinges þere; æuere weoren ifere.",
  "13695": "feouwer eorles and a duc; dihten heom to-gadere.",
  "13696": "and þe kæisere him-seolf; mid ten þusend kempen.",
  "13697": "Þa gon þat folc sturien; þa eo[r]ðen gon to dunien.",
  "13698": "bemen þer bleowen; bonneden ferden.",
  "13699": "hornes þer aqueðen; mid hæhȝere stefnen.",
  "13700": "sixti þusende; bleowen to-somne.",
  "13701": "Ma þer aqueðen; of Arðures iueren.",
  "13702": "þene sixti þusende; segges mid horne.",
  "13703": "þa wolcne gon to dunien; þa eo[r]ðe gon to biuien.",
  "13704": "To-somne heo heolden; swulc heouene wolde uallen.",
  "13705": "ærst heo lette fleon to; feond-liche swiðe.",
  "13706": "flan al swa þicke; swa þe snau adun ualleð.",
  "13707": "stanes heo letten seoððen; sturnliche winden.",
  "13708": "seoððen speren chrakeden; sceldes brastleden.",
  "13709": "helmes to-helden; heȝe men uellen.",
  "13710": "burnen to-breken; blod ut ȝeoten.",
  "13711": "ueldes falewe wurðen; feollen here-mærken.",
  "13712": "Wondrede ȝeond þat wald; iwundede cnihtes ouer-al.",
  "13713": "sixti hundred þar weoren; to-tredene mid horsen.",
  "13714": "beornes þer swelten; blodes at-urnen.",
  "13715": "stræhten after stretes; blodie stremes.",
  "13716": "balu wes on uolke; þe burst wes vnimete.",
  "13717": "Swa al swa suggeð writen; þæ witeȝen idihten.",
  "13718": "þat wes þat þridde mæste uiht; þe auere wes here idiht.",
  "13719": "þeo at þan laste; nuste nan kempe.",
  "13720": "whæm he sculde slæn on; and wham he sculde sparien.",
  "13721": "for no icneou na man oðer þere; for vnimete blode.",
  "13722": "Þa hæf þat fiht of þan studen; þer heo ær fuhten.",
  "13723": "and bigunnen arumðe; ræsen to-somne.",
  "13724": "and neouwe ueht bi-gunnen; narewe iþrungen.",
  "13725": "þer weoren Romleoden; reouliche iladde.",
  "13726": "Þa comen þer kinges þreo; of hæðene londe.",
  "13727": "of Ethi[o]pe wes þe an; þe oðer wes an Aufrican.",
  "13728": "þe þridde wes of Libie; of hæðene leode.",
  "13729": "Heo comen to þere uerde; a þere æst ænde.",
  "13730": "& þene sceld-trume breken; þe Bruttes þer heolden.",
  "13731": "and anan fælden; fiftene hundred.",
  "13732": "baldere þeinen; of Arðures. þeoden.",
  "13733": "þa wenden Bruttes; sone to þa rugges.",
  "13734": "Þa comen þer riden; tweien eorles kene.",
  "13735": "þat was Beduer and Kæi; Arðures birle and his mæi.",
  "13736": "heore Bruttes heo isehȝen; mid bronden to-hawen.",
  "13737": "Þer iwurðen to-bursten; eorles swiðe balden.",
  "13738": "mid ten þusend cnihten; hælden to þan uihten;",
  "13739": "amidden þan þrunge; þer heo þihkest weoren.",
  "13740": "and sloȝen Rom-leoden; reouliche swiðen.",
  "13741": "& ȝeond þan uehte wenden; after heore iwillen.",
  "13742": "Þa weoren heo to þriste; and to ufele heom biwusten.",
  "13743": "wala wa wala wa; þat heo neoren war þa.",
  "13744": "þat heo ne cuðen bi-witen heom; wið heore wiðer-iwinnen.",
  "13745": "for heo weoren to kene; & to ær-wene.",
  "13746": "and to swiðe fuhten; and to ueor wenden.",
  "13747": "and spradden to wide; ȝeond þat feht brade.",
  "13748": "Þa com þe king of Mede; þe muchele & þe brade.",
  "13749": "heðene here-þrihng; þer he hærm wrohte.",
  "13750": "he ladde to iueren; twenti þusend rideren.",
  "13751": "he heold on his honde; ænne gare swiðe stronge.",
  "13752": "Þene gare he uorð strahte; mid strongen his maine.",
  "13753": "and smat þene eorl Beduer; forn a þan breoste;",
  "13754": "þat þa burne to-barst sone; biuoren and bihinde.",
  "13755": "an-opened wes his breoste; þa blod com forð luke.",
  "13756": "Þer feol Beduer anan; de[d] uppen uolden.",
  "13757": "þer wes sarinesse; sorreȝen inoȝe.",
  "13758": "Þer Kai funde Beduer; ded liggen him þer.",
  "13759": "& Kai þat lich wolde; leden mid him-seolue.",
  "13760": "mid twenti hundred cnihten; he hælde þer a-buten.",
  "13761": "and feondliche feuhten; & falden Rom-leoden.",
  "13762": "& of Medie þer sloȝen; moni hundred monnen;",
  "13763": "þat ueht wes strong swiðe; and heo weoren þer to longe.",
  "13764": "Þa com þer liðen; a swiðe ladlic king an.",
  "13765": "mid sixti þusend monnen; sele of his londen.",
  "13766": "Setor þe kene. þe com him from Libie.",
  "13767": "Þer þe king stronge; wi[ð] Kæi him gon fehte.",
  "13768": "and for-wundede Kai swiðe; inne strongen þan fehte.",
  "13769": "to þan bare deðe; reou-lich wes þa dede.",
  "13770": "His cnihtes þer-rihte; hine ladden of þan uihte.",
  "13771": "mid muchelere strengðe; þurh þat feht stræhten.",
  "13772": "Wa wes Arðure kinge; for þa tidinge.",
  "13773": "Þæt iseh þe riche þein; Ridwaðelan wes ihaten.",
  "13774": "Beduer%res suster sune; of heȝe Bruttes he wes icume.",
  "13775": "þat Boccus mid his spere stronge; Bedver hafde istunge.",
  "13776": "Wa wæs him on liue; þa his æm wes an deðe.",
  "13777": "for he of alle monnen; mæst hine lufede.",
  "13778": "He cleopede of his cunne; cnihtes swiðe gode.",
  "13779": "& of þan alre leofeste; þe he on liue wuste.",
  "13780": "fif hundred bi tale; fusden to-somne.",
  "13781": "Riwað%ðlan þa sæide; riche mon of Brut%tene.",
  "13782": "Cnihtes ȝe beoð of mine cunne; cumeð hidere to me;",
  "13783": "and wreke we Beduer min æm; þa bezst wes of ure cunne.",
  "13784": "þa Buccus hafd of-stungen; mid his spere strongen.",
  "13785": "Fuse we alle to-somne; & ure i-fan feollen;",
  "13786": "Æfne þan worde; forð he iwende;",
  "13787": "and alle mid him anan; aðele his i-ueren.",
  "13788": "and Buccus þene king icneowen; þer he was i compen.",
  "13789": "mid his spere and mid his scelde; monine king he aqu[a]lde.",
  "13790": "Riwadðlan braid ut his sweord sone; and him to sweinde;",
  "13791": "and smat þane king a þene helm; þat he a twa to-ueol.",
  "13792": "and æc þere burne hod; þat hit at þe toðen at-stod.",
  "13793": "and þe heðene king; hælde to grunde.",
  "13794": "& his fule saule sæh in-to helle.",
  "13795": "Riwærdðlan þa seide; ræh he was on mode.",
  "13796": "Boccus nu þu hafst aboht; Beduer þu sloȝe.",
  "13797": "and þi saule scal to-ȝere; beon þas wurse iuere.",
  "13798": "Æfne þan worde; swulc hit þe wind weore.",
  "13799": "he þraste to þan fihte; swa þode doð on felde.",
  "13800": "þenne he þat dust heȝe; aȝiueð from þere eorðe.",
  "13801": "al swa Riwadðlan; ræsde to his feonden.",
  "13802": "Al heo hit sloȝen; þat heo aneh comen.",
  "13803": "þe while þe heo mihte walden; heoren kine-wurðe wepnen.",
  "13804": "neouren in al þan fihte; cnihtes nane betere.",
  "13805": "þe while þat heom ilaste; þat lif on heore breoste.",
  "13806": "Boccus þene king heo of-sloȝen; and a þusend of his cnihten.",
  "13807": "Þa wes Beduer awræken; wel mid þan bezsten.",
  "13808": "Þer wes an oht eorl; aðeles cunnes.",
  "13809": "Leir wes ihaten; lauerd of Buluine.",
  "13810": "he isæh i þan fihte; enne ueond fusen.",
  "13811": "þat on admirail; of Babiloine he wes ældere.",
  "13812": "muchel uolc he aualde; uolde to grunde.",
  "13813": "And þe eorl þat bihædde; an heorte him was unneðe.",
  "13814": "he bræid an his breoste; ænne sceld bradne.",
  "13815": "and he igrap an his hond; a sper þat wes swiðe strong.",
  "13816": "& his hors muneȝeden; mid alle his imaine.",
  "13817": "and þene admiral hitte; mid smærten ane dunte.",
  "13818": "vnder þere breoste; þat þa burne gon to berste.",
  "13819": "þat him þer bæfte; þat sper þurh-ræhte.",
  "13820": "fulle ane ueðme; þe ueond feol to grunde.",
  "13821": "Þat isah sone; þeos admirale sone;",
  "13822": "Gecron is ihate. and his spere grap anan;",
  "13823": "and smat Leir þene eorl sære. a þa lift side;",
  "13824": "þurh-ut þa heorte. þe eorl adun halde.",
  "13825": "Walwain þat bihedde; þer he wes on uehte",
  "13826": "and he hine iwraðede; wunder ane swiðe.",
  "13827": "þat isæh Howel; hæh mon of Brutten.",
  "13828": "and he þider halde; mid fif-tene hundred monnen;",
  "13829": "herde here-ke[m]pen. mid Howele fusden.",
  "13830": "and Walwain heom uuenon; swiðe stið-imoded mon.",
  "13831": "he hefde to iferen; fif and twenti hundred;",
  "13832": "baldere Brutten. þa bigunnen heo to fehten;",
  "13833": "Þer weoren Rom-leoden; reouliche. iledde.",
  "13834": "Howel heom kepte; Walwain heom imette.",
  "13835": "þer wes wunderlic grure; þa welcnen aqueðen.",
  "13836": "þa eorðe gunnen to buuien. stanes þer bursten;",
  "13837": "urnen stremes of blode. of ærmen þan folke.",
  "13838": "þat wel wes unimete. þa weoren Bruttes werie;",
  "13839": "Kinard þe eorle of Strugul; bilefde þene king Howel.",
  "13840": "& inom mid him Labius Rimarc & Boclouius.",
  "13841": "Þis weoren þa keneste men; þat æi king ahte.",
  "13842": "þeos weoren on mon-cunne; eorles main stronge.",
  "13843": "Heo nalden for heore mucle mode. fulien Howele þan gode.",
  "13844": "ah bi heom-seoluen heo sloȝen; alle þe heo neh come.",
  "13845": "Þat isæh a riche mon; of þan Rom-leoden.",
  "13846": "hu Kinard þe kene; heore uolc þer aqualde.",
  "13847": "and þe cniht gon him alihten; of leofuen his steden.",
  "13848": "and nom him on his honde; a spere imaked of stele.",
  "13849": "& bi-walede hine a blode; & bi-halues him eode.",
  "13850": "þat he com a þan ende; þer fæht Kinard þe stronge.",
  "13851": "Kinardes burne he up ahof; and he þene eorl þer of-sloh.",
  "13852": "Þa ȝeiden lude; alle Rom-leode.",
  "13853": "and buȝen to þan Brutten; & heore trume breken.",
  "13854": "& feollen here-marken; uolc adun helden.",
  "13855": "sceldes þer scenden; scalkes. þer feollen.",
  "13856": "þer ueollen to grunde; fiftene þusende.",
  "13857": "baldere Brutten; balu þer wes riue.",
  "13858": "Swa ilaste longe; þat uiht swiðe stronge.",
  "13859": "Walwain gon ȝeonge; ȝeond þat wæl muchele.",
  "13860": "and somnede his cnihtes alle; þer he heom funde i fihte.",
  "13861": "Aneouste þer com ride; Howel þe riche.",
  "13862": "heo somneden heore beire uolc anon; & forð heo gunnen fusen.",
  "13863": "and riden to Rom-leoden. mid raȝere wraððen.",
  "13864": "& fastliche heom to buȝen; and breken þere Freinsce trumen.",
  "13865": "And Walwain forð-rihte; þer he ifunde",
  "13866": "Luces þene kaiser. leouien under scelde.",
  "13867": "& Walwain him to sweinde; mid þe stelene sweorde.",
  "13868": "and þe kaisere hine; þat [g]om[e] wes swi[ðe] sturne.",
  "13869": "sceld aȝein scelden; sciuren þer wunden.",
  "13870": "sweord aȝein sweorde; sweinde wel ilome.",
  "13871": "fur fleh of þe stelen; þa ueond weoren abolȝen.",
  "13872": "Þer wes viht swiðe strong; stureden al þa ferden.",
  "13873": "þe kaisere wende; Walwain to scende;",
  "13874": "þat he miht an uuere daȝe; ȝelpen uor þere deden.",
  "13875": "Ah Bruttes him þrungen to; þræfliche swiðe",
  "13876": "& þa Romanisce men; arudden heore kæiseren.",
  "13877": "and heo to-somne heolde; swulc heouene wolde ualle.",
  "13878": "Alle þene dai-liht; heo heolden seoððen þat fiht.",
  "13879": "ane lutle stunde; ær þe sunne eode to grunde.",
  "13880": "Arður þa cleopede; aðelest alre kinge.",
  "13881": "Nu we heom to alle; mine cnihtes ohte.",
  "13882": "& Godd seolf us fulste; ure feond to afallene.",
  "13883": "Æfne þan worden; þa bleou men þa bemen.",
  "13884": "fiftene þusend anan; þraste to blauwen.",
  "13885": "hornes and bemen; þa eorðe gon beouien.",
  "13886": "for þan vnimete blase; for þan mucle ibeote.",
  "13887": "Romleoden wenden; rug to þan feohten.",
  "13888": "feollen here-marken; heȝe men swulten.",
  "13889": "fluȝen þa þe mihten; þa ueie þær feollen.",
  "13890": "Muchel mon-slæht wes þere; ne mihte hit na man tellen.",
  "13891": "hu feole hundred monnen; to-heouwen þer weoren.",
  "13892": "i þan mucle þrunge; i þan mon-slæhte.",
  "13893": "Wes þe kaisere of-slæȝen; a seolcuðe wisen.",
  "13894": "þat nuste hit nauer seoðen; na mon to sugen.",
  "13895": "of nauer nare cuð[ð]e wha þene kaisere qualde.",
  "13896": "Bute þa þet feht was al idon; and þat folc wes al iblissed.",
  "13897": "þa funde men þene kaisere; of-stungen mid ane spere.",
  "13898": "Word com to Arðure; þer he wes on telde.",
  "13899": "þat þe kaisere wes of-slaȝen; and i-don of lif-dæȝen.",
  "13900": "Arður lette slæn an teld; a-midden ænne bradne ueld.",
  "13901": "& þider i-beren lette; Luces þene kaisere.",
  "13902": "and lette hine bitillen; mid gold-faȝe pallen.",
  "13903": "and bi-witen hine þer lette; þreo daȝes fulle.",
  "13904": "þe while he wurchen lette; an werc swi[ðe]riche.",
  "13905": "ane cheste longe; and wreon heo al mid golde.",
  "13906": "And lette leggen þer-inne; Luces of Rome.",
  "13907": "þat wes a swiðe duhti mon; þa while his daȝes ilasten.",
  "13908": "Þa ȝet dude Arður mære; aðelest alre Brutte.",
  "13909": "Arður asechen lette; alle þa riche.",
  "13910": "kinges and eorles; and þa riccheste beornes.",
  "13911": "þa i þan fehte weoren i-slaȝen; and idon of lif-dæȝen.",
  "13912": "he lette heom burien; mid baldere pruten.",
  "13913": "Buten þreo kinges; he beren lette. Luces þan kaisere.",
  "13914": "and lette makien beren; riche and swiðe maren.",
  "13915": "and lette heom sone; senden to Rome",
  "13916": "and grette Rom-weren alle; mid græten ane huxe.",
  "13917": "and seide þat he heom sende; þat gauel of his londe.",
  "13918": "and efte wold heom al-swa; senden heom gretinge ma.",
  "13919": "ȝif heo ȝirnen wolden; of Arðures golden.",
  "13920": "and þer-after wulle sone; riden into Rome.",
  "13921": "and tellen heom tiðinge; of Brutlondes kinge.",
  "13922": "and Rome walles rihten; þe ȝare weoren to-fallen.",
  "13923": "And swa ich wulle ((awelden)); þe wode Rom-leoden.",
  "13924": "Al þis ȝelp wes idel i-do; for eoðer weis hit eode.",
  "13925": "al oðer hit itidde; þe leoden he bilæfden.",
  "13926": "al þurh Modred is mæin; for-cuðest alle monnen",
  "13927": "A þan muchele fihte; Arður of his cnihtes losede;",
  "13928": "fif and twenti þusend. a uolden to-hav%wen;",
  "13929": "of Brutten swiðe balde; biræued at liue;",
  "13930": "Kæi wes forwunded seore; wunder a swiðe.",
  "13931": "to Kinun he wes ilad; and sone þer-after he wes ded.",
  "13932": "bi-bured he wes þere; bi-halue þan castle.",
  "13933": "i-mong heremiten. þat wæs þe riche mon;",
  "13934": "Kæi hehte þe eorl. Kinun þe castel.",
  "13935": "Arður ȝæf him þene tun; and he þer-to tumde;",
  "13936": "and sette þer þene nome. after him-seoluen.",
  "13937": "for Keises dæðe; Kain he hit hehte.",
  "13938": "nu and auere mare; swa hit hehte þere.",
  "13939": "Seoððen Beðuer wes islæȝen; and i-don of lif-dahȝen.",
  "13940": "Arður hine beren lette; to Bæios his castle.",
  "13941": "and biburied he wes þere; inne þere burȝe.",
  "13942": "wið-uten þan suð ȝæte; in eorðe me hine sette.",
  "13943": "Howeldin iulut wes; forð into Flandres.",
  "13944": "and alle his bezste cnihtes; þer flutten uorð-rihtes.",
  "13945": "in-to þan eorldomen; þenne heo þer comen.",
  "13946": "and alle þa dede; in eorðe me heom leide.",
  "13947": "inne Teruane; heo liggeoð alle clane.",
  "13948": "Leir þene eorl me ladde; in-to Buluine.",
  "13949": "& Arður þer-æfter seoððe; wunede in ane londe.",
  "13950": "inne Burguine. þer him bezst þuhte;",
  "13951": "Þat lond he al biwuste. and alle þe castles sette.",
  "13952": "and seide þat he wolde; him-seolue þat lond holde.",
  "13953": "And seoððen he his beot makede; a sumere þat he wolde.",
  "13954": "faren into Rome; & ahnien al þa riche.",
  "13955": "and beon him-seolf kaisere; þe Luces wuneden ære.",
  "13956": "And monie of Rom-leoden; wolden þat hit swa eoden.",
  "13957": "for heo weoren a-dradde; to heore bare deðe.",
  "13958": "þat monie þer awæi fluȝen; and heore castles bibuȝen.",
  "13959": "and monie sende sonde; to Arðure þan stronge.",
  "13960": "and monie him speken wið; & ȝirnden Arðures grið.",
  "13961": "and summe heo wolde; aȝein Arðure halden.",
  "13962": "and halden wið him Rome; & weren þa leode.",
  "13963": "And neoðeles heo auered weoren; for heore uæie-siðen.",
  "13964": "þat nusten heo under Criste; nenne ræd godne.",
  "13965": "Þa wes hit itimed þere; þat Merlin saide while.",
  "13966": "þat Rom-walles sculden; aȝein Ar[ð]ure to-uallen.",
  "13967": "þat was agan þære; bi þan kaisere.",
  "13968": "þa ueol þer-inne fehte; mid fifti þusund monne.",
  "13969": "ruren þer to grunde; riche Rom-leoden.",
  "13970": "Þa Arður wende to soðe; to aȝen al Rome.",
  "13971": "& wunede inne Burguine; richest alre king.",
  "13972": "Þa com þer in are tiden; an oht mon riden.",
  "13973": "and brohte tidinge; Arðure þan kinge.",
  "13974": "from Moddrede his suster sune; Arðure he we((s)) wilcume.",
  "13975": "for he wende þat he brohte; boden swiðe gode.",
  "13976": "Arður lai alle longe niht; and spac wið þene ȝeonge cniht.",
  "13977": "swa nauer nulde he him sugge; soð hu hit ferde.",
  "13978": "Þa hit wes dæi a marȝen; and duȝeðe gon sturien.",
  "13979": "Arður þa up aras; and strehte his ærmes.",
  "13980": "he aras up and adun sat; swulc he weore swiðe seoc.",
  "13981": "Þa axede hine an uæir cniht; Lauerd hu hauest þu iuaren to-niht.",
  "13982": "Arður þa andswarede; a mode him wes uneðe.",
  "13983": "To-niht a mine slepe; þer ich læi on bure.",
  "13984": "me imætte a sweuen; þer-uore ich ful sa((ri)) æm.",
  "13985": "Me imette þat mon me hof; uppen are halle.",
  "13986": "þa halle ich gon bi-striden; swulc ich wolde riden.",
  "13987": "alle þa lond þa ich ah; alle ich þer ouer sah.",
  "13988": "and Walwain sat biuoren me; mi sweord he bar an honde.",
  "13989": "þa com Moddred faren þere; mid unimete uolke.",
  "13990": "he bar an his honde; ane wiax stronge.",
  "13991": "he bigon to hewene hardliche swiðe.",
  "13992": "and þa postes for-heou alle; þa heolden up þa halle.",
  "13993": "Þer ich iseh Wenheuer eke; wimmonnen leofuest me.",
  "13994": "al þere muche halle rof; mid hire honden heo to-droh.",
  "13995": "Þa halle gon to hælden; and ich hæld to grunden.",
  "13996": "þat mi riht ærm to-brac; þa seide Modred Haue þat.",
  "13997": "Adun ueol þa halle; & Walwain gon to ualle.",
  "13998": "and feol a þere eorðe his ærmes brekeen beine.",
  "13999": "& ich igrap mi sweord leofe; mid mire leoft honde.",
  "14000": "and smæt of Modred is hafd þat hit wond a þene ueld.",
  "14001": "And þa quene ich al to-snaðde; mid deore mine sweorede.",
  "14002": "and seo[ð]ðen ich heo adu[n] sette. in ane swarte putte.",
  "14003": "and al mi uolc riche; sette to fleme.",
  "14004": "þat nuste ich under Criste; whar heo bicumen weoren.",
  "14005": "Buten mi-seolf ich gon atstonden; uppen ane wolden.",
  "14006": "& ich þer wondrien agon; wide ȝeond þan moren.",
  "14007": "þer ich isah gripes. and grisliche fuȝeles.",
  "14008": "Þa com an guldene leo; liðen ouer dune;",
  "14009": "deoren swiðe hende. þa ure Drihten make[de].",
  "14010": "Þa leo me orn foren to; and iueng me bi þan midle.",
  "14011": "& forð hire gun ȝeongen; & to þere sæ wende.",
  "14012": "And ich isæh þæ vðen; i þere sæ driuen.",
  "14013": "and þe leo i þan ulode; iwende wið me seolue.",
  "14014": "Þa wit i sæ comen; þa vðen me hire binomen.",
  "14015": "com þer an fisc liðe; and fereden me to londe.",
  "14016": "þa wes ich al wet; & weri of sorȝen and seoc.",
  "14017": "þa gon ich i-wakien; swiðe ich gon to quakien.",
  "14018": "Þa gon ich to biuien; swulc ich al fur burne.",
  "14019": "And swa ich habbe al niht; of mine sweuene swiðe iþoht.",
  "14020": "for ich what to iwisse; agan is al mi blisse.",
  "14021": "for a to mine liue; sorȝen ich mot driȝe.",
  "14022": "wale þat ich nabbe here; Wenhauer mine quene.",
  "14023": "Þa andswarede þe cniht; Lauerd þu hauest un-riht.",
  "14024": "ne sculde me nauere sweuen; mid sorȝen are((c))chen.",
  "14025": "þu ært þe riccheste mon; þa rixleoð on londen.",
  "14026": "and þe alre wiseste; þe wuneð under weolcne.",
  "14027": "Ȝif hit weore ilu[m]pe; swa nulle hit ure Drihte;",
  "14028": "þat Modred þire suster sune; hafde þine quene inume.",
  "14029": "and al þi kine-liche lond; isæt an his aȝere hond.",
  "14030": "þe þu him bitahtest; þa þu to Rome þohtest.",
  "14031": "and he hafde al þus ido; mid his swike-dome.",
  "14032": "þe ȝet þu mihtest þe awreken; wurð-liche mid wepnen.",
  "14033": "& æft þi lond halden; and walden þine leoden.",
  "14034": "and þine feond fallen; þe þe ufel unnen.",
  "14035": "and slæn heom alle clane; þet þer no bilauen nane.",
  "14036": "Arður þa andswarede. aðelest alre kinge.",
  "14037": "Longe bið æuere; þat no wene ich nauere.",
  "14038": "þat æuere Moddred mi mæi;",
  "14039": "wolde me biswiken. for alle mine richen.",
  "14040": "no Wenhauer mi quene; wakien on þonke.",
  "14041": "nulleð hit biginne; for nane weorld-monne.",
  "14042": "Æfne þan worde forð-riht; þa andswarede þe cniht.",
  "14043": "Ich sugge þe soð leofe king; for ich æm þin vnder-ling.",
  "14044": "þus hafeð Modred idon; þine quene he hafeð ifon.",
  "14045": "and þi wun-liche lond; isæt an his aȝere hond.",
  "14046": "he is king & heo is que[ne]; of þine kume nis na wene.",
  "14047": "for no weneð heo nauere to soðe; þat þu cumen aȝain from Rome.",
  "14048": "Ich æm þin aȝen mon; & iseh þisne swike-dom.",
  "14049": "and ich æm icumen to þe seoluen; soð þe to suggen.",
  "14050": "Min hafued beo to wedde; þat isæid ich þe habbe.",
  "14051": "soð buten lese; of leofen þire quene.",
  "14052": "& of Modrede þire suster sune; hu he hafueð Brut-lond þe binume,",
  "14053": "Þa sæt hit al stille; in Arðures halle.",
  "14054": "þa wes þer særinæsse; mid sele þan kinge.",
  "14055": "þa weoren Bruttisce men; swiðe vnbalde uor þæn.",
  "14056": "Þa umbe stunde; stefne þer sturede.",
  "14057": "wide me mihte iheren; Brutten iberen.",
  "14058": "and gunne to tellen; a feole cunne spellen.",
  "14059": "hu heo wolden for-deme; Modred & þa quene.",
  "14060": "and al þat mon-cun for-don; þe mid Modred heolden.",
  "14061": "Arður þa cleopede; hendest alre Brutte.",
  "14062": "Sitte[ð] a-dun stille; cnihtes inne halle.",
  "14063": "and ich eou telle wulle; spelles vncuðe.",
  "14064": "Nu to-mærȝe þenne hit dæi bið; & Drihten hine sende.",
  "14065": "forð ich wulle buȝe; in to-ward Bruttaine.",
  "14066": "and Moddred ich wulle s[l]an; & þa quen for-berne.",
  "14067": "and alle ich wulle for-don; þa biluueden þen swike-dom.",
  "14068": "And her ich bileofuen wulle; me leofuest monne.",
  "14069": "Howel minne leofue mæi; hexst of mine cunne.",
  "14070": "and half mine uerde; ich bilæfuen a þissen ærde.",
  "14071": "to halden al þis kine-lond; þa ich habbe a mire hond.",
  "14072": "& þenne þas þing. beoð alle idone; aȝan ich wulle to Rome.",
  "14073": "& mi wunliche lond bitæche; Walwaine mine mæie.",
  "14074": "and iuorþ((e)) m((i)) beot seo[ð]ðe; bi mine bare life.",
  "14075": "Scullen alle mine feond; wæi-sið makeȝe.",
  "14076": "Þa stod him up Walwain; þat wes Arðures mæi.",
  "14077": "and þas word saide; þe eorl wes abolȝe.",
  "14078": "Ældrihten Godd; domes waldend.",
  "14079": "al middel-ærdes mund; whi is hit iwurðen.",
  "14080": "þat mi broðer Modred; þis morð hafueð itimbred.",
  "14081": "Ah to-dæi ich at-sake hine here; biuoren þissere duȝeðe.",
  "14082": "and ich hine for-demen wulle; mid Drihtenes wille.",
  "14083": "mi-seolf ich wulle hine an-hon; haxst alre warien.",
  "14084": "þa quene ich wulle mid Goddes laȝe. al mid horsen to-draȝe.",
  "14085": "For ne beo ich nauere bliðe; þa wile a beoð aliue.",
  "14086": "and þat ich habbe minne æm; awræke mid þan bezste.",
  "14087": "Bruttes þa andswarede; mid baldere stefne.",
  "14088": "Al ure wepnen; sunden ȝarewe; nu to-marȝen we scullen uaren.",
  "14089": "A marȝen þat hit dæi wes; & Drihten hine senden.",
  "14090": "Arðu[r] uorð him wende; mid aðelen his folke.",
  "14091": "half he hit bilæfde; & half hit forð ladde.",
  "14092": "Forð he wende þurh þat lond; þat he com to Whit-sond.",
  "14093": "scipen he hæfde sone; monie & wel idone.",
  "14094": "ah feowertene niht fulle; þere læi þa uerde.",
  "14095": "þeos wederes abiden; windes bi-delde.",
  "14096": "Nu was sum for-cuð kempe; in Arðures ferde.",
  "14097": "anæn swa he demen iherde; of Modredes [d]eðe",
  "14098": "he nom his swein aneouste; and sende to þissen londe.",
  "14099": "and sende word Wenhaueren; heou hit was iwurðen.",
  "14100": "and hu Arður wes on uore; mid muclere ferde.",
  "14101": "and hu he wolde taken on; & al hu he wolde don.",
  "14102": "Þa quene com to Modred; þat wæs hire leofuest monnes.",
  "14103": "and talde him tidende; of Arðure þan kinge.",
  "14104": "hu he wolde taken an; & al hu he wolde don.",
  "14105": "Modræd nom his sonde; and sende to Sex-lond.",
  "14106": "after Childriche; þe king wes swiðe riche.",
  "14107": "and bæd hine cume to Brutaine; þer-of he bruke sculde.",
  "14108": "Modræd bad Childriche; þene stronge & þene riche.",
  "14109": "wide senden sonde; a feouwer half Sex-londe.",
  "14110": "and beoden þa cnihtes alle; þat heo biȝeten mihte.",
  "14111": "þat heo comen sone; to þissen kinedo[m]e.",
  "14112": "and he wolde Childriche; ȝeouen of his riche.",
  "14113": "al biȝeonde þere Humbre; for he him scolde helpe.",
  "14114": "to fihten wið his æme; Arðuren kinge.",
  "14115": "Childrich beh sone; in-to Brutlonde.",
  "14116": "Þa Modred hafde his ferde; isomned of monnen.",
  "14117": "þa weoren þere italde; sixti þusende.",
  "14118": "here-kempen harde; of heðene uolke.",
  "14119": "þa heo weoren icumen hidere; for Ar[ð]ures hærme.",
  "14120": "Modred to helpen; forcuðest monnen.",
  "14121": "Þa þe uerde wes isome; of ælche mon-cunne.",
  "14122": "þa heo weoren þer on hepe; an hund%dred þusende;",
  "14123": "heðene and cristene. mid Modrede kinge;",
  "14124": "Arður lai at Whit-sond; feouwertene niht him þuhte to long.",
  "14125": "and al Modred wuste; wat Arður þær wolde;",
  "14126": "ælche dai him comen sonde. from þas kinges hirede;",
  "14127": "Þa ilomp hit an one time; muchel rein him gon rine.",
  "14128": "& þæ wind him gon wende. & stod of þan æst ende.",
  "14129": "and Arður to scipe fusde; mid alle his uerde.",
  "14130": "and hehte þat his scip-men; brohten hine to Romerel;",
  "14131": "þer he þohte up wende; in-to þissen londe.",
  "14132": "Þæ he to þere hauene com; Moddred him wes auornon.",
  "14133": "ase þe dæi gon lihte; heo bigunnen to fihten;",
  "14134": "alle þene longe dæi; moni mon þer ded læi.",
  "14135": "summe hi fuhten a londe; summe bi þan stronde.",
  "14136": "summe heo letten ut of scipen; scerpe garen scriþen.",
  "14137": "Walwain bi-foren wende; and þene wæi rumde.",
  "14138": "& sloh þer a-neuste; þeines elleouene;",
  "14139": "he sloh Childriches sune; þe was þer mid his fader icume.",
  "14140": "To reste eode þa sunne; wæ wes þa monnen;",
  "14141": "þer wes Walwain a-slæȝe; & idon of lif-daȝe.",
  "14142": "þurh an eorl Sexisne; særi wurðe his saule.",
  "14143": "Þa wes Arður særi; & sorhful an heorte for-þi.",
  "14144": "& þas word bo[d]ede; ri((c))chest alre Brutte;",
  "14145": "Nu ich ileosed habbe; mine sweines leofe;",
  "14146": "Ich wuste bi mine sweuene; whæt sorȝen me weoren ȝeueðe.",
  "14147": "i-slaȝen is Angel þe king; þe wes min aȝen deorling.",
  "14148": "& Walwaine ((mi)) suster sune; wa is me þat ich was mon iboren.",
  "14149": "Up nu of scipen biliue; mine beornes ohte.",
  "14150": "Æfne þan worde; wenden to fihte.",
  "14151": "sixti þusend anon; selere kempen.",
  "14152": "and breken Modredes trume; and wel neh him-seolue wes inome.",
  "14153": "Modred bi-gon to fleon; & his folc after teon;",
  "14154": "fluȝen ueond-liche. feldes beoueden eke;",
  "14155": "ȝurren þa stanes. mid þan blod-stremes.",
  "14156": "Þer weore al þat fiht i-don; ah þat niht to raðe com;",
  "14157": "ȝif þa niht neore; islaȝen hi weoren alle.",
  "14158": "Þe niht heom to-delde; ȝeond slades & ȝeon dunen.",
  "14159": "and Modred swa vorð com; þat he wes at Lundene;",
  "14160": "Iherden þa burh-weren; hu hit was il ifaren.",
  "14161": "and warnden him inȝeong; & alle his folke;",
  "14162": "Modred þeone wende; to-ward Winchastre.",
  "14163": "and heo hine under-uengen; mid alle his monnen.",
  "14164": "And Arður after wende; mid alle his mahte.",
  "14165": "þat he com to Winchestre; mid muchelere uerde.",
  "14166": "& þa burh al biræd; & Modred þer-inne abeod.",
  "14167": "Þa Modred i-sæh; þat Arður him wes swa neh.",
  "14168": "ofte he hine biþohte; wæt he don mahte.",
  "14169": "Þa a þere ilke niht; he hehte his cnihtes alle.",
  "14170": "mid alle heore iwepnen; ut of burhȝe wenden.",
  "14171": "and sæide þat he weolde; mid fihte þer at-stonden.",
  "14172": "He bi-hehte þere burȝe-were; auer-mare freo laȝe.",
  "14173": "wið þan þa heo him heolpen; at heȝere neoden.",
  "14174": "Þa hit wes dæi-liht; ȝaru þa wes heore fiht;",
  "14175": "Arður þat bi-hedde; þe king wes abolȝe.",
  "14176": "he lette bemen blawen; and beonnen men to fihten.",
  "14177": "he hehte alle his þeines; & aðele his cnihte.",
  "14178": "fon somed to fihten; and his ueo[n]d auallen.",
  "14179": "and þe burh alle for-don; and þat bur((h))-folc ahon;",
  "14180": "Heo to-gadere stopen; and sturnliche fuhten.",
  "14181": "Modred þa þohte; what he don mihte.",
  "14182": "& he dude þere; alse he dude elles-whare.",
  "14183": "swike-dom mid þan mæste; for auere he dude unwr((a))ste.",
  "14184": "he biswac his iueren; biuoren Winchestren.",
  "14185": "and lette him to cleopien; his leofeste cnihtes. anan.",
  "14186": "and his leoueste freond alle; of allen his folke.",
  "14187": "and bi-stal from þan fihte; þe feond hine aȝe.",
  "14188": "and þat folc gode lette; al þer for-wurðe.",
  "14189": "Fuhten alle dæi; wenden þat heore lauerd þer læi.",
  "14190": "and weore heom aneouste; at muchelere neode.",
  "14191": "Þa heold he þene wai; þat tou-ward Hamtone lai.",
  "14192": "and heolde touward hauene; forcuðest hæleðe.",
  "14193": "and nom alle þa scipen; þa þer oht weore.",
  "14194": "and þa steor-men alle; to þan scipen neodde.",
  "14195": "and ferden into Cornwalen; forcuðest kingen a þan daȝen.",
  "14196": "And Arður Winchestre; þa burh bilai wel faste;",
  "14197": "& al þat moncun of-sloh; þer wes sorȝen inoh.",
  "14198": "þa ȝeonge and þa alde. alle he aqualde.",
  "14199": "Þa þat folc wes al ded; þa burh al for-swelde.",
  "14200": "þa lette he mid alle; to-breken þa walles alle.",
  "14201": "Þa wes hit itimed þere; þat Merlin seide while.",
  "14202": "Ærm wurðest þu Winchæstre; þæ eorðe þe scal forswalȝe.",
  "14203": "swa Merlin sæide; þe witeȝe wes mære.",
  "14204": "Þa quene læi inne Eouwerwic; næs heo næuere swa sarlic.",
  "14205": "þat wes Wenhauer þa quene; særȝest wimmonne.",
  "14206": "Heo iherde suggen; soððere worden.",
  "14207": "hu ofte Modred flah; and hu Arður hine bibah.",
  "14208": "Wa wes hire þere while; þat heo wes on life.",
  "14209": "Ut of Eouerwike; bi nihte heo i-wende.",
  "14210": "& touward Karliun tuhte; swa swiðe swa heo mahte;",
  "14211": "þider heo brohten bi nihte; of hire cnihten tweiȝe.",
  "14212": "and me hire hafd bi-wefde; mid ane hali rifte.",
  "14213": "and heo wes þer munechene; kare-fullest wife.",
  "14214": "Þa nusten men of þere quene; war heo bicumen weore.",
  "14215": "no feole ȝere seoððe; nuste hit mon to soðe.",
  "14216": "whaðer heo weore on deðe.",
  "14217": "þa heo hire-seolf weore; isunken in þe watere.",
  "14218": "Modred wes i Cornwale; & somnede cnihtes feole.",
  "14219": "to Irlonde he sende; a-neoste his sonde.",
  "14220": "to Sex-londe he sende; aneouste his sonde.",
  "14221": "to Scotlonde he sende; aneouste his sonde.",
  "14222": "he hehten heom to cume alle anan; þat wolde lond habben.",
  "14223": "oðer seoluer oðer gold; o[ð]er ahte o[ð]er lond.",
  "14224": "on ælchere wisen; he warnede hine seoluen.",
  "14225": "swa deð ælc witer mon; þa neode cumeð uuen-an.",
  "14226": "Arður þat iherde. wraðest kinge;",
  "14227": "þat Modred wæs i Cornwale. mid muchele monweorede;",
  "14228": "& þer wolde abiden þat Arður come riden.",
  "14229": "Arður sende sonde; ȝeond al his kine-londe.",
  "14230": "and to cumen alle hehte; þat quic wes on londe.",
  "14231": "þa to uihte oht weoren; wepnen to beren.",
  "14232": "and w[ha]-swa hit for-sete; þat þe king hete.",
  "14233": "þe king hine wolde a folden; qui[c] al for-bernen.",
  "14234": "Hit læc to-ward hirede; folc vni-mete.",
  "14235": "ridinde & ganninde; swa þe rim falle[ð] adune.",
  "14236": "Arður for to Cornwale; mid uni[me]te ferde.",
  "14237": "Modred þat iherde; & him toȝeines heolde.",
  "14238": "mid vnimete folke; þer weore monie uæie.",
  "14239": "Uppen þere Ta[m]bre; heo tuhten to-gadere.",
  "14240": "þe stude hatte Camelford; euer-mare ilast þat ilke weorde.",
  "14241": "And at Camelforde wes isomned; sixti þusend.",
  "14242": "& ma þusend þer-to; Modred wes heore ælder;",
  "14243": "Þa þider-ward gon ride. Arður þe riche;",
  "14244": "mid unimete folke. uæie þah hit weore.",
  "14245": "Uppe þere Tambre; heo tuhte to-somne.",
  "14246": "heuen here-marken. halden to-gadere;",
  "14247": "luken sweord longe. leiden o þe helmen;",
  "14248": "fur ut sprengen; speren brastlien.",
  "14249": "sceldes gonnen scanen; scaftes to-breken.",
  "14250": "þer faht al to-somne; folc vnimete.",
  "14251": "Tambre wes on flode; mid vnimete blode.",
  "14252": "mon i þan fihte non þer ne mihte; ikenne nenne kempe.",
  "14253": "no wha dude wurse; no wha bet. swa þat wiðe wes imenged.",
  "14254": "for ælc sloh adun-riht; weore he swein weore he cniht.",
  "14255": "Þer wes Modred of-slaȝe; and idon of lif-daȝe.",
  "14256": "in þan fihte",
  "14257": "Þer weoren of-slaȝe; alle þa snelle.",
  "14258": "Ar[ð]ures hered-men. heȝe [and lowe]",
  "14259": "and þa Bruttes alle; of Arðures borde.",
  "14260": "and alle his fosterlinges; of feole kineriches.",
  "14261": "And Arður forwunded; mid wal-spere brade.",
  "14262": "fiftene he hafde; feondliche wunden.",
  "14263": "mon mihte i þare laste; twa glouen iþraste.",
  "14264": "Þa nas þer na-mare; i þan fehte to laue;",
  "14265": "of twa hundred þusend monnen. þa þer leien to-hauwen;",
  "14266": "buten Arður þe king ane; & of his cnihtes tweien.",
  "14267": "Arður wes for-wunded; wunder ane swiðe.",
  "14268": "þer to him com a cnaue; þe wes of his cunne.",
  "14269": "he wes Cadores sune; þe eorles of Corwaile.",
  "14270": "Constantin hehte þe cnaue; he wes þan kinge deore.",
  "14271": "Arður him lokede on; þer he lai on folden.",
  "14272": "and þas word seide; mid sorhfulle heorte.",
  "14273": "Costæntin þu art wilcume; þu weore Cadores sone.",
  "14274": "Ich þe bitache here; mine kineriche.",
  "14275": "and wite mine Bruttes; a to þines lifes.",
  "14276": "and hald heom alle þa laȝen; þa habbeoð i-stonden a mine daȝen.",
  "14277": "and alle þa laȝen gode; þa bi Vðeres daȝen stode.",
  "14278": "And ich wulle uaren to Aualun; to uairest alre maidene.",
  "14279": "to Argante þere quene; aluen swiðe sceone.",
  "14280": "& heo s[c]al mine wunden; makien alle isunde.",
  "14281": "al hal me makien; mid haleweiȝe drenchen.",
  "14282": "And seoðe ich cumen wulle. to mine kineriche.",
  "14283": "and wunien mid Brutten; mid muchelere wunne.",
  "14284": "Æfne þan worden; þer com of se wenden.",
  "14285": "þat wes an sceort bat liðen; sceouen mid vðen.",
  "14286": "and twa wimmen þer-inne. wunderliche idihte;",
  "14287": "and heo nomen Arður anan; and aneouste hine uereden.",
  "14288": "and softe hine adun leiden; & forð gunnen liðen.",
  "14289": "Þa wes hit iwurðen; þat Merlin seide whilen.",
  "14290": "þat weore uni-mete care; of Arðures forð-fare.",
  "14291": "Bruttes ileueð ȝete; þat he bon on liue.",
  "14292": "and wunnien in Aualun; mid fairest alre aluen.",
  "14293": "and lokieð euere Bruttes ȝete; whan Arður cumen liðe.",
  "14294": "Nis nauer þe mon iboren; of nauer nane burde icoren.",
  "14295": "þe cunne of þan soðe; of Arðure sugen mare.",
  "14296": "Bute while wes an witeȝe; Mærlin ihate.",
  "14297": "he bodede mid worde; his quiðes weoren soðe.",
  "14298": "þat an Arður sculde ȝete; cum Anglen to fulste.",
  "14299": "Costantin þus leouede on londe; & Bruttes hine lufede.",
  "14300": "and swiðe deore heom he wes. and w((r))ðeliche heo hine heolden;",
  "14301": "Nu hæfuede Modred sunen tweie. an main((e)) swiðe stronge.",
  "14302": "hei iseȝen hu hit ferde here; of Ar[ð]ure þan kaisere.",
  "14303": "and hu heore fader wes of-slaȝe; & i-don of lif-daȝen.",
  "14304": "& hu Bruttes to-dreued weoren; mid feole cunne bursten.",
  "14305": "Þa ilke tweie broðeren; speken heom bi-tweohnen.",
  "14306": "and somneden þa cnihtes alle; selest þa heom þuhte.",
  "14307": "þa weoren wide to-flo((ȝen ut)) of þan wiðer-uehte.",
  "14308": "and somneden uerde; wide ȝeond þan arde.",
  "14309": "and þuhten to slan Costantin; and al his lond binimen him.",
  "14310": "Þat iherde sugge Costantin; þe king wes a-bolȝen;",
  "14311": "and sende his sonde; wide ȝeond his londe.",
  "14312": "and hirede hehte cume; þan kingge to helpe.",
  "14313": "Siȝen toward hirede; ȝeonglinges snelle.",
  "14314": "þritti þusend anan; somned comen þrasten.",
  "14315": "and þe king forð-rihtes; makeden hom cnihtes.",
  "14316": "Þa oðere cnihtes þer comen; þa at þan fehte ar weoren.",
  "14317": "þa hafde he to-somne; sixti þusende.",
  "14318": "Þat iherde bodien; beien Mod%dredes sunen.",
  "14319": "and nomen heom to rade; and to som-rune.",
  "14320": "þat þe an liðen wolde; in-to Lundene.",
  "14321": "and þe o[ð]er liðen wolde; in-to Winchastre.",
  "14322": "and þer heo wolden abiden; þat þe king comen riden.",
  "14323": "and wolden wið him fehten; mid allen heore mehten.",
  "14324": "A[h] þæ hit com to neode; oðer weis hit eode.",
  "14325": "Costantin gon liðe; touward Lundenne.",
  "14326": "Þat iherden bodien; þeo þa burh biwusten.",
  "14327": "hælden to-somne; to heore hustinge.",
  "14328": "heo nomen heom to rade; and to som-rune.",
  "14329": "þat heo wolden halden alle; mid Costantin þan kinge.",
  "14330": "and for-saken Modredes sune; þæ þat morð wrohte;",
  "14331": "Modredes sune flah; and in-to ane munestere teh.",
  "14332": "And Constantin him after wende. and þer hine icæhte;",
  "14333": "þe king mid his sweorde; þat hefd him of-swipte.",
  "14334": "And þus þe king wordede; wræð on his þonke;",
  "14335": "Liȝe þer þu laðe mon; leof þu beo þan Sucke.",
  "14336": "slæð heom aneouste; al þat ȝe findeð þere.",
  "14337": "mine wiðer-i-winnen; weorpeð heom to grunden.",
  "14338": "Þis slaht wes sone idon; for moni mon þer wenden to.",
  "14339": "Seoðen lette Costantin þe king wes on londe;",
  "14340": "blawen his bemen; and bonnien his ferden.",
  "14341": "and wende riht þene wai; þe touward Winchæstre lai.",
  "14342": "and forð ladde mid him; þa Bruttes of Lundene.",
  "14343": "and to Winchæstre comen; and a-neouste binnen wenden.",
  "14344": "Þat isæh Meleou; þe wes Modredes sone.",
  "14345": "and from his iueren cherde; and fleh to are chirche.",
  "14346": "and forð-riht anan wende; forn to ane wefde.",
  "14347": "Costantin braid ut his sweorde; & þat hafde him of-swipte.",
  "14348": "þat seint Anfibales weofd; iwrað þer-of a blode.",
  "14349": "and seoðen he lette slen; alle Melaeoues men;",
  "14350": "Þeo wes Costantin king here; of þessere kine-riche.",
  "14351": "þa bigunnen blissen; in Brutene to wunien.",
  "14352": "her wæs grið her wes frið; and freoȝ laȝen mid folke.",
  "14353": "and ful wel heo[l]den þa ilke laȝen; þat stoden on Arðures daȝen.",
  "14354": "Ah þat ilke i-laste; to lutele while.",
  "14355": "for no ilast he buten feouwer ȝer; his feond hine aqualde.",
  "14356": "and his folc hine uerede; in-to Stan-henge.",
  "14357": "and þer hine leide; bi leofen his aldren.",
  "14358": "Seoððen wes Conan; ihouen her to kinge.",
  "14359": "þat wes þe for-cuðeste mon; þet sunne here scean on.",
  "14360": "Costantines suster sune; his æm he biswac to deðe.",
  "14361": "for he hefde rihte; to þissere kine-riche.",
  "14362": "Conan mid attere; his æmes sune aqualde;",
  "14363": "He bigon un-frið. ((is men)) him fuhten wið.",
  "14364": "and he gon sechien; to his twam susteren.",
  "14365": "alc burh i þan londe; ferde al to sconde.",
  "14366": "astured wes al þas þeode; strong-liche swiðe.",
  "14367": "Six ȝere ilaste; þas særinesse on londe.",
  "14368": "þa veol þe king of horse; and fæi-sið makede.",
  "14369": "wel wes al þis folke; for his fæie-siðe.",
  "14370": "Þa þis wes al ido þus; þa i-warð king Uortiporus.",
  "14371": "Þeo comen Sexisce men; seilen to londe.",
  "14372": "and m((u))chelne harm wrohten; biȝeonde þere Hunbren.",
  "14373": "sloȝen & nomen; al þat heo neh comen.",
  "14374": "And Uortiporus þe hen((de)) sende after genge.",
  "14375": "and ferede heom ouenon; and feolde Sexisce men.",
  "14376": "and monie þusend sente; to þare se-grunde.",
  "14377": "and þus he heom a-ferde; and flemde of londe.",
  "14378": "þat næuer seo[ð]ðen bi his daȝen; ne lusten heom hider uaren.",
  "14379": "His daȝes ilaste seuen ȝere; and seoððen he deiȝede",
  "14380": "And seo[ð]ðen nom þas riche; Malgus þe reȝe.",
  "14381": "þat was þe faireste mon; wið-uten Adam & Absolon.",
  "14382": "swa alse þe boc us suggeð; þa æuere iboren weore.",
  "14383": "Þes lette his hired dihte; al wið o[h]te cnihten.",
  "14384": "þuhten alle þes sweines; swulche heo weoren þeines.",
  "14385": "haueden alle his hired-cnafe; ælches godes sweines laȝe.",
  "14386": "Ne durste nauere nan vn-hende mon; þas kinges hus isechen.",
  "14387": "He biwun þa londes alle; þa stoden him an honde.",
  "14388": "Þa wes al þas Bruttene; afeolled mid blisse.",
  "14389": "þa bleden uorð comen; ȝeond al þis kine-domen.",
  "14390": "Þe king ne rohte of æhte; ah al he hit ȝaf his cnihten.",
  "14391": "no mihte no mon sugge; of wundere na-mare.",
  "14392": "þene wes mid þan kinge; bu((ten)) of ane þinge.",
  "14393": "He luuede þane sunne; þe lað ((is)) ure Drihtene.",
  "14394": "þa wifmen heo for-soken; to mare sunne heo token.",
  "14395": "wapmon luuede wapmon; wifmen heom laðe weoren.",
  "14396": "swa þat monie þusende; wenden of þissen lond.",
  "14397": "wifmen swiðe feire; ferden to oðere þeoden;",
  "14398": "for muc%chel scome heo[m] þuhte; þat wepmen heom ne rohte.",
  "14399": "Þurh-ut alle cunnes þinge; þis ilke wes a god kinge.",
  "14400": "buten of þere sunne; þat ich iseid habbe.",
  "14401": "Þa com an of his cunne; Carric wes ihaten.",
  "14402": "and nom þisne kine-dom. and mid seorȝen wunede þer-on.",
  "14403": "snel cniht wes Carric; ah he nes noht iseli.",
  "14404": "þat wes for un-leoden; spilden al his þeoden.",
  "14405": "Þeos king wes aðel Bruttisc mon; hux and hoker me warp him on.",
  "14406": "he for-lætte Carriches; & Kinric hine cleopede.",
  "14407": "and ȝet on feole bocken; his nome me swa writeð.",
  "14408": "Folc hine gunnen hænen; folc hine gunne hatien.",
  "14409": "and hoker loð sungen; bi laðen þan kingen.",
  "14410": "Þa bigon weorre; ouer al þissen arde.",
  "14411": "and Sexisce men sone. seileden to londe.",
  "14412": "and herberȝe token a-neouweste; bi-ȝeonde þere Humbre.",
  "14413": "and þe king wæilien agon; wide ȝeon þas þeoden.",
  "14414": "læð he wes al folke; þa him on lokede.",
  "14415": "Þa wes in Aufrike a king swiðe riche.",
  "14416": "he wes an Aufrican; Anster ihaten.",
  "14417": "he hafde sonen tweien; snelle cnihtes beien.",
  "14418": "Gurmund hehte þe eldere; & Gerion hehte þe ȝeongere.",
  "14419": "Þe alde king deȝede; his daȝes weoren aȝeongen.",
  "14420": "he bitahte his sune Gurmunde; selen his riche.",
  "14421": "Ah Gurmund hit for-hoȝede; and habbe he heo nolde.",
  "14422": "and þohte al oðer; and ȝef heo his bro[ð]er.",
  "14423": "and seiden þat he nolde; aȝen nane riche.",
  "14424": "bute he heo biwunne; mid wepnen and mid monnen.",
  "14425": "ah mid compe he wolde; aȝen kineriche.",
  "14426": "oðer nauermare; nolde he habbe nane.",
  "14427": "Gurmund was kempe; i-costned on mæine.",
  "14428": "and he wes þe strongeste mon; þæ æi mon lokede on.",
  "14429": "He bi-gon to sende; ȝeond al þan londe.",
  "14430": "in-to Babilonie; in-to Macedonie.",
  "14431": "in Turkie. in-to Persie.",
  "14432": "in-to Nubie. in-to Arrabie.",
  "14433": "& bad alle þe ȝeonglinges; ȝeond þa hæðene londes.",
  "14434": "þat heo heom biȝeten; wurðliche wepnen.",
  "14435": "and he heom forð-rihtes; wolden makien cnihtes.",
  "14436": "and seo[ð]ðen mid heom wenden; and fonden whar he mihten.",
  "14437": "mid strongen kempen; biwinnen kineriche.",
  "14438": "Hit halde touward Aufrike of ((feole)) kuneriche.",
  "14439": "monies riches monnes sune; monie haðene gume.",
  "14440": "comen to Gurmunde; þan hæðene þringe.",
  "14441": "Þa þis ferde wes isomned; and his folc arimed.",
  "14442": "þa weoren þer italde; cnihtes swiðe balde.",
  "14443": "an hundred and sixti þusend; f((r))eoliche iwapned.",
  "14444": "wið-uten heore scutten; þa biuoren scolden scuuen.",
  "14445": "wið-uten þan craftmonnen; þe comen to Gurmunde.",
  "14446": "Forð heo iuusden; vnimete uerden.",
  "14447": "to þare se wenden; þa heo wind hafden.",
  "14448": "in-to scipe halden; haðene kempen.",
  "14449": "Seouentene þer foren; þat kinges sunen weoren.",
  "14450": "þer weoren twenti and æhten; of eorlene streone.",
  "14451": "suipten from londe; seouen hundred scipene.",
  "14452": "a formeste flocke; wið-uten þa feoliende.",
  "14453": "Forð flet mid vðe; folc vnimete.",
  "14454": "þa æit-londes allen; þa heo biforen funden.",
  "14455": "alle heo eoden an honde; þan kinge Gurmunde.",
  "14456": "moniane kinge he faht wið; and alle heo ȝirnden his grið.",
  "14457": "& alle þe londes he biwon; þat he lokede on.",
  "14458": "And þa a þan ende; he com to Irlonde.",
  "14459": "and þat lond he al biwon; and aqualden þa leoden.",
  "14460": "and wes icleoped king þere; of þan kine-londe.",
  "14461": "& seo[ð]ðen he gon wende; in-to þissen londe.",
  "14462": "seil heo droȝen to hune; and comen to Suð-hamtune.",
  "14463": "Þa wunede bi-ȝeonde þere Hunbre; of Hengestes cunne.",
  "14464": "in þan norð ende; drenches sume sixe.",
  "14465": "heo iherden tiðinde; of Gurmund þan kinge.",
  "14466": "ofte heo heom biþohte; what heo don mihten.",
  "14467": "hu heo mihten biswik[e]n; Karic of his richen.",
  "14468": "and Bruttes alle aquellen; mid luðeren heore craften.",
  "14469": "Sexisce men senden sonde; to Karic þan king.",
  "14470": "and seiden þat heo wolden; wið hine grið i-wurchen;",
  "14471": "leofere heom weore; to here Karic",
  "14472": "þene Gurmunde. þan vncuðe kinge;",
  "14473": "ȝef he heom wolde gri[ð]ien; þat heo mosten liuien.",
  "14474": "& aȝeuen heom þat lond; þat while Uortigerne þe king;",
  "14475": "Hengeste bitahte. þa he nom his dohter leoue;",
  "14476": "and heo him wolden senden; gauel of þan londe.",
  "14477": "halden hine for hehne king; Karic heore deorling.",
  "14478": "& þis heo him to-ȝeornden; mid ȝislen to isoðien.",
  "14479": "And Karic heom ilefde; al heore leosinge.",
  "14480": "and þis grið ȝette; and dai heom sette.",
  "14481": "Þa wes Karic biswiken; al mid heore craften.",
  "14482": "Karic auer seoðen; Kine-ric he hehten.",
  "14483": "al mid hoker-worden; þe king heo for-husten",
  "14484": "Karic ileouede to soðe; Sexisce monne lare.",
  "14485": "Vnder þan worden; heo letten writ makien.",
  "14486": "& senden heore sonden; to Gurmunt þen kinge.",
  "14487": "and þus þa word seiden; þa a þan writ stoden;",
  "14488": "Hail seo þu Gurgmund; hal seo þu heðene king.",
  "14489": "heil seo þi duȝeðe; hail þine drihtliche men.",
  "14490": "We sunden men Sexisce; selest of þan kunne.",
  "14491": "þa Hengest of Sex-londe; hider mid him brohte.",
  "14492": "wunieð inne Brutaine; bi norðe þere Humbre.",
  "14493": "þu art heðene king; we heðene kempen.",
  "14494": "Karic is Cristine mon; he is us lað forðan.",
  "14495": "and ȝif þu wult al þis lond; nimen to þire aȝere hond.",
  "14496": "we wulleð mid þe uehten; mid f((u))llere strenðen.",
  "14497": "and Caric of-slæn and alle his cnihtes flan;",
  "14498": "& setten al þis kine-lond; a þire aȝere ((hond)).",
  "14499": "ȝif þu hit wult us a-ȝiuen; we þe wulleð ȝelden.",
  "14500": "sixti hundred punden; to alches ȝeres firsten.",
  "14501": "& we wulleð þine men bi-cumen; to ȝislen sullen þe ure sunen.",
  "14502": "And ȝif hit þi wille weore; þat þu hider woldest wende.",
  "14503": "þas forwarde makien; and þas spechen uæstnien.",
  "14504": "we wulleð ouer-al. atlien to þe seluen.",
  "14505": "a watere and a londe; halden þe uor kinge.",
  "14506": "Þa bi-gon to spekene; Gurmund þe kene.",
  "14507": "Ȝarkieð mine scipen biliue; forð ic wulle liðe.",
  "14508": "Seiles heo up droȝen; forð heo gunnen siȝen.",
  "14509": "luken rapes longe. liðen forð mid uðen.",
  "14510": "and swa heo gunnen wenden; to Norð-humbre-londe.",
  "14511": "and speken wið Sexisce men; and sæhte i-wurðen.",
  "14512": "and sworen þat heo wolden; heore forward halden.",
  "14513": "Þa weoren heo al an; Gurmund and Sexesce men.",
  "14514": "þa somneden heo uerde; vnimete an ærde.",
  "14515": "& ferde touward Karriche; þan kinge of þissere riche.",
  "14516": "and æuere heo sungen mid hokere; of Kinriche þan kinge.",
  "14517": "Caric his Bruttes gadere[de]; and beide heom to-somne.",
  "14518": "and him to wende; al þat was on londe.",
  "14519": "for rihtere neode nusten heo red betere.",
  "14520": "Caric muchel folc hafde; and ferde vnimete.",
  "14521": "& ofte he com to compe; to Gurmu[n]de kinge.",
  "14522": "and ofte he him faht wið; and neuere no ȝirde his grið.",
  "14523": "and for heo hokerede him on; he i-warð swiðe kene mon.",
  "14524": "& ȝif he hafde genge; efne wið Gurmunde.",
  "14525": "Gurmund weore sone islaȝen; his folc idon of lif-daȝen.",
  "14526": "Ah æuere a þan ende; wæx Gurmundes genge.",
  "14527": "and æuere a þan ende; feol Carriches genge.",
  "14528": "Gurmund draf Carriche wide ȝeond þas riche.",
  "14529": "and Carric at Cherinchestre; biclusde hi[ne] ful faste.",
  "14530": "and moni dæi þer biuoren; he lette þider fusen.",
  "14531": "al þat he hafde ihalden; þat corn of þissen londe.",
  "14532": "and þa walles fastnede; wunder ane stronge.",
  "14533": "Gurmund þet i-herde. and þider he gon ride.",
  "14534": "and bi-læi Chirenchestre; wið-utene swiðe faste.",
  "14535": "And Gurmund al þis kinelond; walde to his aȝere hond.",
  "14536": "burȝes he for-barnde; tunes he for-swelde.",
  "14537": "Bruttes he aqualde; balu wes on londe.",
  "14538": "munekes he for-pinede on mani are wise.",
  "14539": "þa riche wif he lette his hired-men; makien to horen.",
  "14540": "preostes he alle of-slæh; alle þa chirchen he to-droh.",
  "14541": "clærkes he aqualde; alle þa he funde.",
  "14542": "[e]che [child] he lette seoðe; . . . .",
  "14543": "alle þa cnihtes. he lette hon forð-rihtes.",
  "14544": "al þis lond for-ferde; a ueole cunne wise.",
  "14545": "Wulc wræcche folc swa mihte; fleh ut of þeode.",
  "14546": "su[m] to Wales wende; sum to Cornwale.",
  "14547": "sum in-to Neustrie; þe hatte nu Normandie.",
  "14548": "sum fleh bi-ȝeonden sæ; in-to Bruttaine.",
  "14549": "and gunnen wunien seoððe; æn þet lond heht Armoriche.",
  "14550": "& summe heo fluȝen to Irlonde; for þan æie of Gurmunde.",
  "14551": "and þer wuneden þeouwe; inne þral-dome.",
  "14552": "heo and al heore cun; and her ne come nauere aȝen.",
  "14553": "And þus losede Bruttes; al þas kine-londes.",
  "14554": "And Gurmund bilæi Chirenchestre; abuten swiðe uaste.",
  "14555": "and Caric wes wið-innen; and moni of his monnen.",
  "14556": "wa wæs þan leoden; þe þa weoren on liuen.",
  "14557": "Hit was in ane dæie; þat Gurmund mid his duȝeðe.",
  "14558": "dringes heðene; riden a slatinge.",
  "14559": "Þa com þer an gume riden; to Gurmunde kingen.",
  "14560": "he wes ihaten Isemberd; inne France wes his ærd.",
  "14561": "he wes Louweises sune; þas kinges of þere þeode.",
  "14562": "his fader hine hafuede ut idriuen. of al his kinerichen.",
  "14563": "þat no moste he neouwar wunie; on al his onwalde.",
  "14564": "and he fleh to þissen londe; to Gurmu[n]de kinge.",
  "14565": "he hafde to iueren; twa þusend rideren.",
  "14566": "and Gurmund%des mon he bicom; ne mihte he na wurse don.",
  "14567": "for Crist seolue he for-soc; and to þan Wursen he tohc.",
  "14568": "and þer for[let]e he Cristindom; and heðe-scipe nom him on.",
  "14569": "And swa heo uoren beien; mid mucle heore uerde.",
  "14570": "and bi-leien Chirenchestre; an elche halue wel faste.",
  "14571": "Wel ofte Kariches men; comen ut of burhȝen.",
  "14572": "and ræsden an Gurmunde; mid ræȝere strenðe.",
  "14573": "and sloȝen of his folke; feole þusende.",
  "14574": "& senden heom to helle; heðene hundes alle;",
  "14575": "Karic wes swiðe goud cniht; and swiðe wel he heold his fiht.",
  "14576": "and faste he heold Chirchestre; mid strengðe þan mæste.",
  "14577": "þat ne mihte Gurmund; næuere mæren his ferde.",
  "14578": "ar he lette heom mid ginnen; biswiken wið-innen.",
  "14579": "Gurmund castles makede; abuten Chirenchestre.",
  "14580": "þreo he bitahte; þreom heðene cnihte.",
  "14581": "him-seoluen he heol[d] þat ane. Isembard þat oðer;",
  "14582": "Gurmund makede ænne tur; þer-inne he bulde ænne bur.",
  "14583": "þer-inne he pleoȝede his plaȝen; þa me luuede a þeon daȝen.",
  "14584": "þer-inne he hafde his maumet; þa he heold for his god.",
  "14585": "Hit i-lomp on ane dæiȝe; þat Gurmund mid his duȝeðe.",
  "14586": "weoren swiðe bliðe; and drunc%ken of wine;",
  "14587": "Þa com þer an heðene mon; a-waried wurðen he forþan.",
  "14588": "and askede tidende; Gurmunde þe kinge.",
  "14589": "Seie me lauerd Gurmund; þu art swiðe riche king.",
  "14590": "heou longe wult þu beoȝie; abuten þissere burȝe.",
  "14591": "what wult þu ȝiuen me; ȝif ich þe burh ȝiuen þe.",
  "14592": "and al þat is wið-inne; to don þine iwille.",
  "14593": "þat noht no bið to leue; al þu hit slat aȝe.",
  "14594": "Þa andswa((re))de Gurmund; þe riche heðene king.",
  "14595": "Ich ȝiue þe ane eorl-dom; auere to aȝe.",
  "14596": "wið þat þu a-neoste; þe burh me bi-tache.",
  "14597": "Þis for-ward wes imaked anan; lut men hit wuste;",
  "14598": "Þa þes heðene cniht; up aras forð-rit.",
  "14599": "& nettes bi-sohte; ibroiden swiðe narewe.",
  "14600": "and þa tolen þer-to; and cuht heom swiðe narewe.",
  "14601": "þer biforen he gon ȝeoten; draf and chaf and aten.",
  "14602": "Þus he hit gon dihten. and sparewen þerto liht.",
  "14603": "and he a þan uorme drahte; sw((iðe)) monie he ilahte.",
  "14604": "and he from þan grunde; nom heom mid isunde.",
  "14605": "þat alle heore whingen; noht awemmed neoren.",
  "14606": "Þa bi-sohte he nute-scalen; and lette þe curneles ut draȝen.",
  "14607": "& tinder nom and lette i þan scalen don.",
  "14608": "& foren to þære nihte; fur þer-on brohte.",
  "14609": "and to þan sparewen uoten; uaste heom icnutten.",
  "14610": "Þeos he lette forð wenden swiðe ueole sparewen.",
  "14611": "þa sparwen heore flut nomen; & fluȝen to heore innen.",
  "14612": "ȝeond þare burȝen; þær heo ar wuneȝende weoren;",
  "14613": "i þan ((e))ouesen he grupen. swa heo duden in þen muȝen.",
  "14614": "Anan swa þet fur wes hat; swa þe sparewe innere crap.",
  "14615": "þe wind com mid þere nihte; and þat fur awehte.",
  "14616": "and þa burh a feole studen; gon hure to bernen.",
  "14617": "an æst halue an west halue; wa wes Brutten þere.",
  "14618": "þenne heo wenden beon sikere; and fluȝen in ane ende.",
  "14619": "þenne aras þat fur anan; bi-uoren and bi-hinden.",
  "14620": "Gurmund lette blawen; hornes & bemen.",
  "14621": "fiften þusende; þarsten to blase.",
  "14622": "Bruttes for-burnen; Bruttes gunnen irnen.",
  "14623": "heo leopen ut of walle; and me heom sloh alle.",
  "14624": "Nes hit nohwhar iseid; no a bocken irad.",
  "14625": "þat æi folc swa feire; swa for-fare ((weore))",
  "14626": "swa wes Caric and his genge. þe king wes of Bruttene.",
  "14627": "Þa burh born alle niht; þe brune wes vnimete.",
  "14628": "þat feht wes sone idon; þat fur heom eoden ouenon.",
  "14629": "And Carrich king him isah; þat he ouercume wæs.",
  "14630": "þe king him gon crepen; an heonden and a futen",
  "14631": "swulc he mid un-sunde; al uor-wunded weore.",
  "14632": "and swa he swiðe stille; bistal from his duȝeðe.",
  "14633": "and west him gon wenden; into þe Walsce londen.",
  "14634": "& þas waiȝes he wende; ut of þisse londe.",
  "14635": "and nuste nauere na man; whar Karic him bicom.",
  "14636": "buten ænes an ane tide; an cniht þer com ride.",
  "14637": "& seide Gurmunde; of Kariche tidende.",
  "14638": "þat he in Irlonde; somnede genge.",
  "14639": "and wolde mid fehte; æft faren hidere.",
  "14640": "Ah nuste nauere na man; to whan þe þret him bi-com.",
  "14641": "And þus wes Chirenchestre; and his londes aweste.",
  "14642": "and Gurmund ihouen to kinge; of al þisse kine-londe.",
  "14643": "for þenne þe burh wes biwunnen; mid swulc%ches cunnes ginnen.",
  "14644": "[mi]d sparewen þat beren þat fur; & sparewen heo forba((r))nden;",
  "14645": "And feole wintere seoððen; þat folc þa þer wunede.",
  "14646": "cleopeden heo Sparewenchestre; in heore leod-spellen.",
  "14647": "and ȝet hit dude summe men; to imuȝen þe alde deden.",
  "14648": "And þus wes þa riche burh; mid reouðen for-demed.",
  "14649": "and Gurmund wes on londe; iheouen her to kinge.",
  "14650": "and Gurmund wes an heðene mon; and for-dude þane Cristindom.",
  "14651": "Þa þis wes al þus ifare; þæ wes her sorȝe and muchel care.",
  "14652": "Gurmund falde þa munstres; and an-heng alle þa munkes.",
  "14653": "of cnihten he carf þe lippes; of madenen þa tittes.",
  "14654": "preostes he blende; al þis folc he scende.",
  "14655": "ælcne bilefued mon; he lette bi-limien.",
  "14656": "and þus he gon to taken on; and fordude al þisne Cristindom.",
  "14657": "And seoððen he uor to Lu[n]dene; to ane muchele hustinge.",
  "14658": "þider gunnen siȝe; alle Sex-leode.",
  "14659": "þa wuneden i þissen londe; mid Gurmu[n]de kinge.",
  "14660": "and his men bicome; mo[n]ie and vniuoȝe.",
  "14661": "heom heold for-ward; and aȝef heom sone al þis ærd.",
  "14662": "of him to heoldenne; and habben hine for kinge.",
  "14663": "And þe king hehte; al þa[t] hine lufede.",
  "14664": "þat whar-swa heo mihten finde; Bruttes i þissen londe.",
  "14665": "þat h((i))ne anan sloȝen; oðer mid horsen to-droȝen.",
  "14666": "buten he libben wolden; his lif in þral-dome.",
  "14667": "and for-saken Godes mæsse; and luuien hæ[ð]enesse.",
  "14668": "þenne moste he libben. þeou a þisse londe.",
  "14669": "Bisiden Allemaine; is a lond; Angles ihaten.",
  "14670": "þer weoren iborne; þa ilke þe weorn icorne.",
  "14671": "þa Gurmund an hond; bitahte al þis kinelond.",
  "14672": "alse he heom a forward hædde; ȝif he hit biwunne.",
  "14673": "Al his biheste; he heom bilaste.",
  "14674": "Of Englen heo comen; and þer-of heo nomen nomen.",
  "14675": "and letten heom cleopien ful iwis; þat folc þat wes Ænglis.",
  "14676": "& þis lond heo cleopeden Ængle-lond; for hit wes al on heore honde.",
  "14677": "Seo[ð]ðe ærest Bruttes; bæhȝen to þissen londe;",
  "14678": "Brutaine hit wes ihaten; of Brutten nom taken.",
  "14679": "a þat þis folc com; þa þisne nome. him bino[m].",
  "14680": "And moniee of þan burȝen; and monie of þan tunen.",
  "14681": "and monie of þan londen. and of þan h((a))men;",
  "14682": "heo binomen heore namen; al for Bruttene sceome",
  "14683": "and nomen al þis lond; and setten hit al an heore hond.",
  "14684": "for Gurmund hit heom al ȝette; & him-seolf aȝein wende.",
  "14685": "Þa comen heo to Lundene; to þan muchele hustinge.",
  "14686": "and wolden ane king. makien; to þissere kineriche.",
  "14687": "Þa ne mihtte heom iwurðe. wha þis lond scolde aȝen",
  "14688": "and to-wende mid alle; a muchelere wraððe.",
  "14689": "and fif kinges a-neouste. heo makeden in þisse londe.",
  "14690": "And ælc nom of oðere; al þat heo mihten.",
  "14691": "ane while un-some; and an oðere while isahte.",
  "14692": "and þus heo wuneden here. an hundred and fif ȝere.",
  "14693": "þat neuere com here Cristindom; icud i þissen londe.",
  "14694": "no belle i-rungen; no masse isunge.",
  "14695": "na ch[i]rche þer nes ihaleȝed. no child þer nes ifuleȝed",
  "14696": "Þa wes inne Rome; a pape of Godes dome",
  "14697": "Gregori wes ihate. Godd seolf hine lufede;",
  "14698": "Þa wes hit in ane stunden; þat þe pape wolde wenden.",
  "14699": "þat he wol((de)) [speden] an ane of his neoden.",
  "14700": "Þa com he in are strete; þat strahte to Rome.",
  "14701": "þa isah he leden; of Englisce leoden.",
  "14702": "þreo swiðe fæire men; faste ibunden.",
  "14703": "heo scolden beon iseolde; and þa paneȝes. weoren i-talde.",
  "14704": "Þa fræinede þa pape an-an; of feiȝere þan monnen.",
  "14705": "whonnene heo weoren; & hu heo þare comen.",
  "14706": "and of wulche stronde; heo istroned weoren.",
  "14707": "Þæ andswarede þe an; þat wes a swiðe fair mon.",
  "14708": "We beoð heðe((ne)) men; & hider beoð iladde.",
  "14709": "and we weoren ut isalde; of Anglene londe.",
  "14710": "and fulluht we to ((þe)) ȝeorneð. ȝef þu us wult ifreoiȝen.",
  "14711": "Þa[t] seiden men Anglisce; aðele iborene.",
  "14712": "Þa reousede Gregori; Godd hine luuede.",
  "14713": "and þas andsware saide; þe pape wes isele.",
  "14714": "Iwis ȝe beo[ð] Ænglisce. englen ilicchest.",
  "14715": "of alle þan folke; þa wunieð uppen uolde.",
  "14716": "eouwer cun is feȝerest of alle quike monnen.",
  "14717": "Þe pape heom freinede; of feole tidinde.",
  "14718": "of laȝen and of londen. and of þissere leodene kinge;",
  "14719": "and heo him al seiden; soð þat heo wusten.",
  "14720": "and he heom ureoiȝen lette; and fulluht on sette.",
  "14721": "and charde aȝein sone; eft into Rome.",
  "14722": "Anne cardinal cleopede; i-coren of his uolke.",
  "14723": "Austin wes ihotæn; aðelest clærken.",
  "14724": "þe pape him seide; in his som-rune.",
  "14725": "Austin þu scalt wende; mid soð-fæste þonke.",
  "14726": "in-to Engle-londe; to Æðelberte kinge.",
  "14727": "& beode þer Godes godd-spel; þe scal spede ful wel.",
  "14728": "And ich þe feouwerti bi-tæche wel gode clærkes.",
  "14729": "Nu to-marȝen bið þe dæi; þa þu scalt do þe i þene wæi.",
  "14730": "Forð ferde Austin; and his clærkes mid him.",
  "14731": "þat him wes ful iwil; at Tanette he com hider in.",
  "14732": "& swa he up is iwend; þat he com into Kent.",
  "14733": "Swa he uorð to Cantuare-buri; þer him þuhte swiðe muri.",
  "14734": "þer he funde Aðelbert þat king wes a þan ærd.",
  "14735": "Aðelberde he talde tidende; of þan heoueneliche kinge.",
  "14736": "he seide him þat godd-spel; and þe king him luste swiðe wel.",
  "14737": "wel he þat lar-spel unde((r))-nom an-eouste he ȝirnde Cristindom,",
  "14738": "Iuulȝed iwar[ð] A[ð]elberd king; and al his duȝeðe mid him,",
  "14739": "and anan he gon to wurche; ane swiðe feire chirche.",
  "14740": "a seinte ((Trinet))ðes nome; wel wes þan kinge þeruore.",
  "14741": "Þa iwende seint Austin vorð; æst and west and suð and norð.",
  "14742": "and seoððe þurh-ut Englelond. & turnde hit to Godes hond.",
  "14743": "clærkes he lerde; chirreches he arerde.",
  "14744": "seoke men he helde; þur Halindes mihte.",
  "14745": "And swa he droh suð-ward; þat he com to Dorchestre.",
  "14746": "þer he funde þa wurste men; þa on londe wuneden.",
  "14747": "he talde heom Godes leore; and duden him to scare.",
  "14748": "he tahten heom Cristindom; ((and heo grenneden him hon))",
  "14749": "Þer stod seint Austin. and his clærkes mid him.",
  "14750": "and speken of Crist Godes sune; al swa wes ær heore iwune.",
  "14751": "þer heo iwurðen to; to wraðere hele.",
  "14752": "and nomen tailes of rehȝen;",
  "14753": "and hangede on his cape; an elchere halue;",
  "14754": "and bi-halues urnen. and wurpen hine mid banen;",
  "14755": "and seoððe ȝeiden him on. mid ȝeomerliche stanen.",
  "14756": "& swa heo hine gunnen sende; an driuen hine ut of þan ende.",
  "14757": "Seint Austin heo weoren lað; and he iwrað swiðe wrað.",
  "14758": "and he fif milen iwende; from Dorchestre.",
  "14759": "and com to ane munte. þe muchel wes & hende.",
  "14760": "þer he lai on cneowe ibede; and cleopede auere touward Gode.",
  "14761": "þat he hine awreke; a þan a-warriede uolke.",
  "14762": "þa hine isend hafden; mid heore scaðe deden.",
  "14763": "Vre Drihte hine iherde; in-to þere heoue((ne)).",
  "14764": "and his wreche sende; an wræstliche þan folke.",
  "14765": "þa þe rihȝen tailes; hangede a þan clarkes.",
  "14766": "Þa tailes heom comen on. þer-uoren heo maȝen iteled beon.",
  "14767": "Iscend wes þat mon-cun. mug%gles heo hafden.",
  "14768": "and inne hirede ælches; men cleopeð heom muglinges.",
  "14769": "and euer-elc freo mon; ful telleð heom on.",
  "14770": "& Englisce freomen; in uncuðe londen.",
  "14771": "for þan ilke dede; heo habbeoð neb rede.",
  "14772": "and monies godes monnes sune; in vncuðe londe.",
  "14773": "þe nauere ne com þer neh. is icleoped cued",
  "14774": "Austin him wunede; vnder ane munede.",
  "14775": "and his clarkes mid him eke. þeo comen of Rome;",
  "14776": "cleopede to Drihtene; þe scop daȝes lihte.",
  "14777": "særimod and sorhfulle; heom sceomeden wel sære.",
  "14778": "þat þat vni-wraste moncun; heom iscend hafden.",
  "14779": "Þa wolde he þer-after sone. wenden to Rome.",
  "14780": "and menen to Gregorie; þan holi appostolie.",
  "14781": "hu Dorchestre-seten; hine gunnen greten.",
  "14782": "Al swa he wes al ȝa[r]eou; & wolde his wei uaren.",
  "14783": "a þere ilke nihte; þa at-eoden him ure Drihte.",
  "14784": "and nemnede him his. rihte nome; welle uain wes he þer-uore.",
  "14785": "Whæt þenchest þu Austin; what þenchest þu leof min.",
  "14786": "Woldest þu þus sone; faren aȝein to Rome.",
  "14787": "No scalt þu noht ȝete; fusen of londe.",
  "14788": "þu ært swiðe leof me; and ich wulle wunien mid þe.",
  "14789": "and þu scalt iræd-liche; in-to hefne-riche.",
  "14790": "heofne is þe al ȝaru; þider scal þi saulen uaren.",
  "14791": "Þus spac ure Drihten; wið Austin his cnihten.",
  "14792": "Þa þe Austin under-ȝæt. whæt ure Drihten hæden isæid.",
  "14793": "and he isah ure Drihte; þe þus him bihehte.",
  "14794": "and ure Drihten waht to heofene; and Austin a cneowe heolde.",
  "14795": "adun to þere uolde; þer he iseh ure Drihten stonde.",
  "14796": "weopende he cleopede; to heuenliche kinge.",
  "14797": "ȝeorne he bad are; to þan almihtie Gode.",
  "14798": "ær he mid alle ueolle; adun to þere uolde.",
  "14799": "A þan ilke stude; þer stod ure Drihten.",
  "14800": "þer he pihte his stæf; him-seolf he cneoulede þer neh.",
  "14801": "and his iueren he seide lar-spel; and hit likede him ful wel.",
  "14802": "Þa he isaid hauede; þa sæȝen of ure Drihten.",
  "14803": "his staf he nom an honde; & wolde to his inne ȝeonge.",
  "14804": "Up he læc þene staf; þat water þer-after leop.",
  "14805": "Þe ueȝereste welles stræm; þe irneð on uolden.",
  "14806": "Ær nes þer na tun; no wunende na man.",
  "14807": "Sone uolc gadere[de] to Austin þan gode.",
  "14808": "and al bi his læuen; þider gunnen liðen.",
  "14809": "and bi-gunnen þer to bulden; bi þan watere þa was hende.",
  "14810": "Moni mon þer uætte hele; þene stude he cleopede Cernele.",
  "14811": "cerno cernis; þat is Latin ful i-wis.",
  "14812": "cerno an Englisc leoden; ich iseo swa hit is iqueðen.",
  "14813": "el is Ebreowisc; þat is Godd ful iwis.",
  "14814": "þene tun he c[l]eopede Cernel; ich iseo Drihten iwil-del.",
  "14815": "to þissere weorlde longe; þe nome þer scal stonde.",
  "14816": "al-se hit is iqueðen; after Godes leoden.",
  "14817": "þene stude to iwurðien; þer stod ure Drihten.",
  "14818": "and his engles mid him; þa he spac wið Austin.",
  "14819": "Austin wende wide ȝeond Englene londe.",
  "14820": "he fullehtede kingge; and heore here-dringes.",
  "14821": "he fullehtede eorles; he fullehtede beornes.",
  "14822": "he fullehtede Englisce men; he fullehtede Sexisce men;",
  "14823": "and sette an Godes honde; al þat was on londe.",
  "14824": "Þa wes he ful bliðe-mod; þat folc he hafde iblissed.",
  "14825": "Norð in Engle-londe; Bruttes hæfden an honde.",
  "14826": "muchel del of londe; and castles swiðe stronge.",
  "14827": "Þa Bruttes nalden; þan Enlisce buȝen.",
  "14828": "imong heom munekes weoren; muchelere weorede.",
  "14829": "Seint Austin funde; inne þisse londe.",
  "14830": "seouen biscopes to iwisse; singende masse.",
  "14831": "and enne ærchebiscop; þe at Karliun at-sto[d].",
  "14832": "and at Bangor wes a munecclif; mid muneken uni-uoȝe.",
  "14833": "Dionot hæhte heore abbeod; he wes of heȝe monnen.",
  "14834": "he hæfden on seuen hepen; sixtene hundred muneken.",
  "14835": "and ȝet ma þer-to; munekes swiðe balde.",
  "14836": "and of Bruttisce streonen; stiðe imodede men;",
  "14837": "Writen sende Austin. to þan seouen biscopen;",
  "14838": "and hehte heom comen sone; and speken wið him-seolue.",
  "14839": "& don him hersumnesse; and þurh him singen masse.",
  "14840": "for he hauede an honde; þa hehnesse of þissen londe.",
  "14841": "he was icleop%ped legat; of þissen londe he wæs primat.",
  "14842": "& þas þinges weoren idone; þurh þene pape of Rome.",
  "14843": "Þas biscopes reiȝe weoren; and andswere aȝeuen.",
  "14844": "Ne beo we na-wit under him; þe is ihaten Austin.",
  "14845": "ah we beo on londe; heȝe men and stronge.",
  "14846": "and habbeoð ure irihte; of ure arche-biscpe.",
  "14847": "þe wuneð inne Karliun; godd clarc and wel idon;",
  "14848": "þa haueð his cantel-cape on. of Gregorie þan pape;",
  "14849": "and mid wurð-scipe mucle; haldeð his wike.",
  "14850": "For no scal hit nauere iwurðen; a þissere worlde-richen.",
  "14851": "þat we auere buȝen; Austine þan uncuðen.",
  "14852": "for he is ure fulle ifa; & his iferen al-swa.",
  "14853": "For Austin is iboȝen hidere; in-to þissen londe.",
  "14854": "and haueð i-fulleȝed þene king; Cantuaren aðeling.",
  "14855": "Aðelbert ihaten; heh inne Anglene.",
  "14856": "and he hafueð ifunden here; hundes heðene.",
  "14857": "þa comen of Sexlonde; mid Gurmu[n]de þan kinge.",
  "14858": "þeo he alle fullehteð; and to Gode fuseoð.",
  "14859": "þeo haldeoð ure kinelond; mid unrihte on heore hond.",
  "14860": "Cristine we beoð alle; and of Cristine cunne.",
  "14861": "and ure elderne swa weoren; agan is þreo hundred ȝeren.",
  "14862": "& heo beoð neowene icumen; and Cristindom habbeoð under-numen.",
  "14863": "and Austin heom fullehteð; and to Gode fuseoð.",
  "14864": "For þan we hine hatiȝen uulleð; ((& heren h))[ine nulleð]",
  "14865": "nauere to ure liue. no scullen we him wurðen liðe.",
  "14866": "Þæs tiðende come; to Austine sone.",
  "14867": "hu þe biscopes hine scenden; & wulc andsweore him senden.",
  "14868": "and hu Bruttisce clerekes; him seiden hokeres.",
  "14869": "Þa wes he sari-mod; and sorh-ful an heorten.",
  "14870": "and fuse him gon sone; and ferde to þan kinge.",
  "14871": "and mænde to [Aðel]berte; þan kinge of Æst-Angle.",
  "14872": "hu Bruttisce biscopes; hine grætte mid huxes.",
  "14873": "and hu heo uorhoȝeden; to halden hine for herre.",
  "14874": "Þe king hine iwraðede; wunder ane sweðe.",
  "14875": "and saide þat he wolde; aquellen heom a londe.",
  "14876": "and swe ((he)) dude seoððe; þer-after ful sone.",
  "14877": "Aðelbert wes inne Kintte; king of þan londe.",
  "14878": "þa hafde he enne mæi; Æluric wes ihaten.",
  "14879": "inne Norð-humberlonde; fur-cuðest alre kinge.",
  "14880": "he radde al þa redes; þat dede weoren þa biscopes.",
  "14881": "þat heo weoren alle of-slaȝen; and i-don of lif-daȝen.",
  "14882": "Nu nuste noht Bruttes þere; þat balu heom wes ȝiueðe.",
  "14883": "Aðelbert sende sonde; wide ȝeond his londe.",
  "14884": "Æluric sende so[n]de; ȝeond Norh-humberlonde.",
  "14885": "heo somneden uerde; mucle on arde.",
  "14886": "& wolden þa Bruttes al for-don; þa clærkes fordemen.",
  "14887": "heo uoren to Leir-chæstre; and þa burh bileien uaste.",
  "14888": "heo wusten þer-inne Brochinal þat wæs a Bruttisc eorl.",
  "14889": "cniht mid þan bezsten; wunede inne Leir-chastre.",
  "14890": "Bruch((i))[n]al ut wende; and ȝarewede his ferde.",
  "14891": "and wende him ut to uihtes; wi[ð] Aðelbertes cnihtes.",
  "14892": "and sone wes him ouer-cumen; and alle his Bruttes weoren inumen.",
  "14893": "& swa heo gunnen þrasten; into Leirchæstren.",
  "14894": "sloȝen & nomen al þat heo neh comen.",
  "14895": "and seiden þat heo wolden; in-to Wales wenden;",
  "14896": "& slæn al þa Bruttes; þa þer weoren bihalues.",
  "14897": "Æluric luuede murie; inne Leir-chastre.",
  "14898": "Vnder þan ilke þinge; comen to Æluric þan kinge.",
  "14899": "munekes and eremite; & canunes white.",
  "14900": "biscopes and clærckes; and preostes mid Godes mærkes.",
  "14901": "and feolen to his foten; and his grið ȝeornden.",
  "14902": "and beden hine for Godes leoue; leten heom beon on londe.",
  "14903": "and ((ho)) him wolden foren bidden; to þan heȝen kingen",
  "14904": "Þa andswarede; for-cuðest kinge.",
  "14905": "Lusteð nuðe alle; whæt ich sugge wulle.",
  "14906": "wendeð ut a þan felde; mid eower mon-werede.",
  "14907": "and ich eou wulle word senden; hu hit scal iwurðen.",
  "14908": "and mine ræd-ȝiuen; reden me wulleð.",
  "14909": "Vt wenden munekes; & þa masse-preostes.",
  "14910": "vt wenden clærkes; vt wenden canones.",
  "14911": "alle ut wenden; þa þer icumen weoren.",
  "14912": "þes kinges grið to wilnien; for lufe of Godd seolfne.",
  "14913": "Wið-uten þere burȝe; an ane uelde brade.",
  "14914": "wes isomned þat folc sone; sorȝe heom wes ȝefðe.",
  "14915": "Aluric nom to rede; þeh na [m]a[n] hine ((ne)) bede.",
  "14916": "þat he al þas wolde feollen to þan grunde.",
  "14917": "He sende forð-rihtes fif hundred cnihtes.",
  "14918": "and niȝen hundred mid heom; balde men afoten.",
  "14919": "mid mucle wi-axen; a þene ueld wenden.",
  "14920": "and [mid] unrihtes sloȝen; al þat heo neh comen.",
  "14921": "Heo ualden to grunde; fiftene hundred.",
  "14922": "and fife and sixti anan. selere monnen.",
  "14923": "boc-ilerede men; balu wes on uolken.",
  "14924": "Þis sone wes itald; wide & side.",
  "14925": "Þa weoren on londe; þreo heȝe men italde.",
  "14926": "and al þa Bruttes anan; halden to þan ilken.",
  "14927": "Baldric þe kene; eorl of Cornwale.",
  "14928": "swa hehte þe an; heh mon on londen.",
  "14929": "he heold Deuene-scire; al an his honde;",
  "14930": "alse þet wate((r)) Desse; wendeð into þere sæ.",
  "14931": "Bruttes þat lond heolden; wel swiðe longe.",
  "14932": "a þat Aðestan þe stronge. þe king of þissen londe;",
  "14933": "heom binom þas londes alle. and drof heom ouer Tambre.",
  "14934": "þat nauere heo þas kine-þeode; seoððen no walde.",
  "14935": "Inne Norð Wales wes a king; Cadwan þe kene.",
  "14936": "of Suð Wales; Margadud; monnen alre uæȝerest.",
  "14937": "al þat lond sele; into Sæuerne",
  "14938": "from þan ufere ende; þat wendeð in-to þare sæi.",
  "14939": "Inne Maluerne; aneouste Seuarne.",
  "14940": "Margadud king wunede; mid swiðe mucle uolke.",
  "14941": "and Aðelstan him lað to; þe king of þissere leode.",
  "14942": "and heom heold swa harde; & mid hærme heom igrette.",
  "14943": "and dreof heom mid his wepnen; ut ouer Weȝen.",
  "14944": "and þat lond binom heom; þat lið þer bi-twixen.",
  "14945": "Seuerne and Weȝe; no walden heo hit seo[ð]ðen.",
  "14946": "Margadud & Baldric; & Cadwan þe balde.",
  "14947": "somneden ferde of folke unimete.",
  "14948": "and foren uppen Aluriche; þan kinge of Norð-humbre.",
  "14949": "and hardliche wið him fuhten; and his ferde felden.",
  "14950": "Þer iwarð sone; for-wunded ful sære.",
  "14951": "þe king of Norð-humbre; þat comp wes vnimete.",
  "14952": "þer wes Baldric eorl anan; mid bronden to-heouwen.",
  "14953": "i þan compe þer ueollen; ten þusend cnihten.",
  "14954": "þurh steles biten; baldere Brutten.",
  "14955": "Anglisce & Sexisce; seouentene þusend.",
  "14956": "mid machen weoren to-heowen; þa hep wes þa lassen.",
  "14957": "Æluric him uorð heolde; in-to Norð-humbre.",
  "14958": "for-wunded swiðe sare; sorhful wes his duȝeðe.",
  "14959": "Comen i þissen londe to ane hustinge.",
  "14960": "Cadwan and Margadud; and heore mon-weorede.",
  "14961": "buȝen uorh mid heom; al Brut-leoden.",
  "14962": "to Leirchestre foren; and þa burh nomen.",
  "14963": "Þa hehten heo an hiȝinge; cumen to hus-tinge.",
  "14964": "al þat wolde libben; inne þissere leoden.",
  "14965": "Þer comen Ænglisce; þer comen Sexise.",
  "14966": "þer heo makeden to kinge; Cadwan þene kene.",
  "14967": "al hit him aloðede; þat he on lokede.",
  "14968": "þa weoren Æluriches wunden; inne Norhhumbre;",
  "14969": "alle iheled. ah þe helðe was neoðered.",
  "14970": "for lur%re of his monnen; and for his leoden uallen.",
  "14971": "Æluric iherde; from þes kinges hirede.",
  "14972": "feole tidende of Cadwane kinge.",
  "14973": "þrattes unimete; of alre laðest monne.",
  "14974": "Æluric sende sonde into Scotlonde.",
  "14975": "and into Norð londe; þer he cnihtes mihte uinden.",
  "14976": "and after al þan uolke; þe þer cumen mihte.",
  "14977": "and bad heom heore helpes; to heȝere neodes.",
  "14978": "Cadwan gadere[de] uerde; ȝeond alle þissen ærde.",
  "14979": "and al of Wælisce londe; comen to his honden.",
  "14980": "and heolde hine forð seoððen; to-ward Norð-humbren.",
  "14981": "Aluric þis iherden; and him toȝæines wenden.",
  "14982": "þat nas heom bi-tweounen; buten bare twa milen.",
  "14983": "fusden þa uerden; swulc heo wolden uehten.",
  "14984": "Þa isæȝen eorles. þa iseȝen beornes.",
  "14985": "biscopes þa iseȝen; and boc-ilarede. men.",
  "14986": "ȝif heo to-gadere comen; & mid wepnen on-sloȝen.",
  "14987": "þat þær sculde ualle; moni beor[n] fæie.",
  "14988": "Ofte heo biþohten; what heo don mahten.",
  "14989": "heo setten grið heo sette frið; to anes dæiȝes firste.",
  "14990": "heo speken heom to-somne; & spileden bitweonen.",
  "14991": "þat heo wolden alle; þa kinges sehtn((i))e.",
  "14992": "Þer iwurðen sahte; þa kinges beie tweien.",
  "14993": "sæhte and some; heo custen wel ilome.",
  "14994": "þas kinges wel ilomen; mid luue heom icusten.",
  "14995": "eorl custe oðer; swulc hit weore his broðer.",
  "14996": "sweines þer ploȝeden; blisse wes mid þeinen.",
  "14997": "Æluric wes king on londe; bi norðen þere Humbre.",
  "14998": "and Cadwan wes king sele; a suð half þere Humbre.",
  "14999": "blisse wes on hireden; mid balden þat kingen.",
  "15000": "Næs hit isæid næuere; an sæȝe no on leoðe.",
  "15001": "þat mare luue weore ifunden; bi-tweone twei kingen.",
  "15002": "for þat þe an hafden; þat heo hafden beien.",
  "15003": "þe an heold þene oðer deorluker þene bro[ð]er.",
  "15004": "Beien heo wifes nomen; ofte heo to-gadere comen.",
  "15005": "þa þe wifes iwedded weoren; on ane time to bedde heo eoden.",
  "15006": "æiðer mid his lufe wende; toward heore wife.",
  "15007": "he streoneden tweien sunen; beien an ane timen.",
  "15008": "beien an ane dæie; heo weoren afte iborne.",
  "15009": "to-gadere heo weoren ibredde; to-gadere heo weoren iuedde.",
  "15010": "Þa children wuxen; and wel iðoȝen.",
  "15011": "wel wes heore aldren;",
  "15012": "For to uæstnen þa luuen; of leofuen heore uæderen.",
  "15013": "to-somne me heom tahte; to-somne me heom tuhte.",
  "15014": "beien heo wereden; anes kunnes iweden.",
  "15015": "al swa duden þa children; swa ær duden þa aldren.",
  "15016": "swa mouchel luue heolden þat sellic þuhte monnen.",
  "15017": "And þus heo wuneden here; wel feole ȝere.",
  "15018": "þat þæ children weoren; muchele iwaxen.",
  "15019": "riden uppen steden; and luueden cnihtes iweden.",
  "15020": "heore maines heo uondeden; wel ueole siðen;",
  "15021": "heore armes weore stronge; heo breken scaftes longe.",
  "15022": "mid longe sweorden heo smitten; þa ȝifen smærte biten.",
  "15023": "Heore uaderes þa comen; mid mucle faȝernessen.",
  "15024": "inne Bruttaine; mid muclere blisse.",
  "15025": "þa ȝet þat lond-riche; hehte Armoriche.",
  "15026": "þa ȝunge men me dubbede. beiȝene to cnihte.",
  "15027": "Wið an lut%tel ȝeren; þa uaderes dede weoren.",
  "15028": "and þa twa children; weoren ihouen to ki[n]gen.",
  "15029": "æiðer heold his i-cunden; swa duden ær heore ældren.",
  "15030": "Þæ wes inne Cantware-buri; þa burh wes þa swiðe muri.",
  "15031": "an ærche-biscop; þe wes mon swiðe god.",
  "15032": "he for-ba[d] þan kingen; kine-helm to nimene;",
  "15033": "a þat hin-seolf comen; and setten hine an heore hafden.",
  "15034": "Þat bod wes ihalden; a þas ærchebiscopes onwalden.",
  "15035": "and Cadwadðal his lond haueden; a þis hælue þere Humbre.",
  "15036": "and Edwine al bi-ȝeonde; touward þan norð ende.",
  "15037": "kinges heo weoren ((i))houene; & kinges isworene.",
  "15038": "ah for-bode wes þa crune; an ure Drihtenes nome.",
  "15039": "Cadwalan þohte. þe wes Cadwanes sune.",
  "15040": "ofte he hine bi-þohte what he don mahte.",
  "15041": "seoððen heore faderes beiene; forð weoren i-farene.",
  "15042": "Næfde þa seht-nesse ilast; buten seouen ȝere urist.",
  "15043": "Cadwalan hefde; castles swiðe monieȝe.",
  "15044": "and þe riche-dom stod; mære on Cadðwalanes hond.",
  "15045": "Cadwaðlan gon liðe; in-to Londene.",
  "15046": "he sende men gode; after þan erchebiscope.",
  "15047": "and hehte ful sone; þat he to Lundene come.",
  "15048": "Þa he to Lundene com; iqueme hit wes þan kingen.",
  "15049": "þe king auoten eode; to-ȝeines þan erche-biscope.",
  "15050": "wið-uten his halle dure; and sæide Þu art wilcume.",
  "15051": "& leof-liche hine bihedde; & lauerd hine cleopede.",
  "15052": "He aȝaf ure Drihten; ælchere irihten.",
  "15053": "he spac of feire lære; & al of Godes are.",
  "15054": "his spechen weoren gode; wið þan ærche-biscope.",
  "15055": "Þe king hine bi-þohte; feire & swiðe ofte.",
  "15056": "þat he on his icunde; king hine makede.",
  "15057": "To ane isette dæiȝe. þat folc þær i-somnede.",
  "15058": "þer mæ Cadwaðlan sone; makede to kinge.",
  "15059": "muchel wes þa blisse; þat wæs in þære burȝe.",
  "15060": "Of þisse uare-coste; Adwine na-þing nuste.",
  "15061": "a[h] sone swa he hit wiste; wrað he wes an heorte.",
  "15062": "and seide auere wið and wið; Ich wulle makien un-frið.",
  "15063": "and al ic wulle aquellen; þat ich quike uinde.",
  "15064": "of Cadwaðlanes uolke; ualsest alre monne.",
  "15065": "Uerde he go[n] gaderen; of feole þusend monnen.",
  "15066": "he hehde ituht to herie; a þas half þære Humbre.",
  "15067": "Eoden heom to ræde; cnihtes swiðe gode.",
  "15068": "alle þa wiseste men; þa weore inne londe.",
  "15069": "heo lerden Edwine king; þe wes heore lauerd.",
  "15070": "þat he sende his sonde; to Cadwaðlane kinge.",
  "15071": "& bisohte hine uæire; alse his leofe broðe[r].",
  "15072": "and for þere muchele luue; þa heolde heore aldren.",
  "15073": "þat hine letten king beon; and his kine-halm avon.",
  "15074": "and he wolde aȝein wenden; heom to his folke;",
  "15075": "ouer þere Humbre. and g((r))ið þær halden;",
  "15076": "and ner æft a-ȝen teon. wið þan he moste king beon.",
  "15077": "ihouen and ihalden; þurh þene heȝe Godd.",
  "15078": "and he wolden bi his liuen; Cadwalain luuien.",
  "15079": "and beon ȝaru to his neode; an ælchere þeode.",
  "15080": "Þis iherde Cadwalan; þe king wes bi suððen.",
  "15081": "and he andswerede; mid aðelere speche;",
  "15082": "Nu ich iherd habbe; [wordes wise",
  "15083": "of Edwine his bisocne] þe is mi broðe[r] deore.",
  "15084": "ich me bi-ræde wulle; of swulchere neode.",
  "15085": "and after ane lutel daȝen; him andsware ȝeuen.",
  "15086": "whaðer he hit wolde iunne; oðer him for-beode.",
  "15087": "hu swa his riche men; ræden him wolden.",
  "15088": "Þe dæi wes isæt; a[h] lutel mon wes þe bet.",
  "15089": "Þa þis al wes iwurðen; þa comen heo to ane uorde.",
  "15090": "Duglas þa water wes ihaten; þer heo tou-wenden.",
  "15091": "þer wes þa motinge; bituxe þan twam kinge.",
  "15092": "Ædwine bisohte; mid alle þat he mahte.",
  "15093": "þat Cadwalan him þolede; kine-helm to beberene.",
  "15094": "and he hine wolde luuien; a to his liuen.",
  "15095": "Riche men eoden to ræde; of swulchere neode.",
  "15096": "summe hit gonnen ræden; summe to for-beoden.",
  "15097": "summe þer heolden wel to; summe nolden hit no.",
  "15098": "Þa while þa cnihtes wise; þa spechen sculden rihte.",
  "15099": "þe king in are medewe; alihte of his stede.",
  "15100": "þan kinge luste slepe; þa riche weoren at rede.",
  "15101": "Com þer a bur-cniht.",
  "15102": "he wes þes kinges suster sune; Brien hehte his nome.",
  "15103": "he nom his lauerdes hefd; þe leof him wes on uolke.",
  "15104": "in his bærm he hit læide; & his lockes he to-scædde.",
  "15105": "Þe king him gon to slæpen; and Brien gon to wepen.",
  "15106": "urnen þa teres; uppen þes kinges leores.",
  "15107": "and þe king awoc of slepen; wete weoren his wongen.",
  "15108": "he g((r))apede an his nebbe; he wende þat hit bledde.",
  "15109": "and bisæh uppen Brien; mid braden his lechen.",
  "15110": "Þa isah he of Brien; his teres ut luken.",
  "15111": "sære gon þe kempe; wepen ouer kinge.",
  "15112": "Þa axede þe king anan; Cadwalan ihaten.",
  "15113": "Whæt is þe leofe mæi; þat þu swa wepest to-dæi.",
  "15114": "þu ært ihalden kene gume; hauest þu nu quene þeouwes inume.",
  "15115": "Sæiȝe me biliue; hu þe beon on siðe.",
  "15116": "Brien þa andswerede; cniht mid þan bezste.",
  "15117": "Nu we maȝen wepen; [mi]d wanliche i-beren.",
  "15118": "halden us for hæne; þer we weoren heȝe.",
  "15119": "Nu þu wult under-uon; þat nauer ær nes idon.",
  "15120": "tweien kinges halden; kine-helmes on londen.",
  "15121": "Nuðe we scullen wepen; þæ ær richen weoren.",
  "15122": "for wurðscipe ualleð adune; þer wes ær wunne.",
  "15123": "Cadwadlan þis iherde; þe king wes on londe.",
  "15124": "and iwærð him abo((l))ȝe; bitter ane swiðe.",
  "15125": "and a-neouste sende sonde; to Edwine kinge.",
  "15126": "and hehte hine; hihȝenliche; uaren of his riche.",
  "15127": "For ne scal he nauere bi mine quiken liuen; kine-helm broken.",
  "15128": "and ȝif he hit wul auon; ich hit wulle wernen.",
  "15129": "and ic hine biræuien wulle; at his baren liue.",
  "15130": "& nimen al Norð-humberlond; to mire aȝære hond.",
  "15131": "and walden al his riche; and he scal wurðen hene.",
  "15132": "Þas tidende me brohten; to Adwine kinge.",
  "15133": "& he iwræð abolȝen; wunder ane swiðe.",
  "15134": "swa bið a bar wilde;",
  "15135": "þenne he bið in holte. bi-stonden mid hunden;",
  "15136": "and þas andsware kende. wraðest alre kingen.",
  "15137": "Swa me helpen Drihten; þa scop þas dæiȝes lihten.",
  "15138": "and þa halidomes alle; þa wunieð inne Rome;",
  "15139": "kine-helm ich wulle bruke; & he hit scal abugge.",
  "15140": "and þer-uore ibiden; bitterest alre balewen.",
  "15141": "he scal habben paþes weste; and wildernesse inoȝe.",
  "15142": "and moni mod-sorhȝe; his monscipe scal ualle.",
  "15143": "Al swa hit ilomp suððe; þær-æfter ful sone.",
  "15144": "Æiðer þratte oðer swiðe; and þruste mid worde.",
  "15145": "& swa heo to-delden; dæd heo bi-hehten.",
  "15146": "Ædwine wes kempe; his men weoren kene.",
  "15147": "Cadwaðlan wes cniht god; and he hafde muchel mod.",
  "15148": "Edwine wende ouer Humbre; and Ca[d]waðlan to Lundene;",
  "15149": "þas kinges weoren wraðe. þa a-ræs þa weore;",
  "15150": "Heo riden and heo arnden. heo herȝede and heo barnde;",
  "15151": "heo sloȝen & heo nomen; al þat heo neh comen.",
  "15152": "wa wes þan beondes; þa on londe wuneden.",
  "15153": "Cadwalan wes inne Lundene; and somnede his leoden.",
  "15154": "wide he sende sonde; ȝeond feole kine-londe.",
  "15155": "he hafde on his ferde; fifti þusende.",
  "15156": "here-kempen heȝe; to hermen swiðe kene.",
  "15157": "Adwine bi norðe; his writen nom aneouste.",
  "15158": "and sende in to Denene;",
  "15159": "to Galwaðe & to Scot-lond. þat stod on Edwines hond.",
  "15160": "he somnede uerde; ȝeond. alle his ærde.",
  "15161": "þat he isomned hafde; sixti þusende.",
  "15162": "cnihtes swiðe kene; wode to uihte.",
  "15163": "Cadwaðlan gon liðe; ut of Lundenne.",
  "15164": "touward Norð-humbre; hærmes he wrohte.",
  "15165": "he for ouer Humbre; hiȝen-liche swiðe.",
  "15166": "and bigon to westen þat lond; þat stod on Edwines hond.",
  "15167": "Þa wes Edwine king; ærhðen bideled.",
  "15168": "and he forð-rihtes; spac wið his cnihtes.",
  "15169": "Wurðe for niðing þe mon; þe nule hine sturien.",
  "15170": "habben bares heorte; and remes brede.",
  "15171": "cuðen þan kinge; þat we quiken sunde.",
  "15172": "He lette blawen bemen; and bonnien his uerden.",
  "15173": "forð he gon wende; þat he com to þan ende.",
  "15174": "þer þe king Cadwaðlan; wunede on cumelan.",
  "15175": "To-gadere gunnen resen; þeines riche.",
  "15176": "breken speren longe; sceldes brastleden an honde.",
  "15177": "heouwen heȝe helmes; scænden þa brunies.",
  "15178": "feollen ærm kempes; æmteden sadeles.",
  "15179": "drem wes on uolc%ke. þa eorðe gon to dunien;",
  "15180": "urnen þa brockes. of reden blodes.",
  "15181": "feollen þa fo((l))ckes; falewede nebbes.",
  "15182": "Bruttes gunnen breoðen; balu wes on uolken.",
  "15183": "Þus heo gunnen delen; þene dæi longe.",
  "15184": "riht to þan euening; þa fleh Cadwalan þe king.",
  "15185": "and Edwine him after gende; mid allen his imihten.",
  "15186": "Alle niht Cadwalan; flah mid his cnihten.",
  "15187": "nefden he of his ferde; buten fif hundred cnihten.",
  "15188": "heo fluȝen to Scotlonde; sorhen heom com on honde.",
  "15189": "And Edwine after an-non. mid fiftene þusend monnen.",
  "15190": "baldere þeines; heore beot wes iuorðed.",
  "15191": "Fulede þere uerde; folc unimete.",
  "15192": "from dæiȝe to daȝe; þene king heo gunnen driuen.",
  "15193": "soð is on þan spellen; heo þohten hine aquellen.",
  "15194": "Cadwaddlan flæ[h] to þere sæ; scipen he þer funde.",
  "15195": "þa scipen heo gunnen hure; mid ahten swiðe deore.",
  "15196": "into Irlonde; þa scipen gunnen wende.",
  "15197": "hauene heo þer nomen; isund þa scipen comen.",
  "15198": "Þa ahte Irlond; a king þat wes swiðe strong.",
  "15199": "he hehte Gille Patric; god king i þan rich.",
  "15200": "he underfeng Cadwalan; faire nid his cossen.",
  "15201": "and ȝaf him wickinge; ȝeond Irlonde.",
  "15202": "Lette we nu beon Cadwaðlan. and ga we to Edwine aȝan.",
  "15203": "Edwine in þissen londe; a-marden þas leoden.",
  "15204": "burȝes he barnde; castles he ualde.",
  "15205": "his here wrohte on londe; harmes vniuoȝe.",
  "15206": "al Cadwaðlanes lond; he walde to his aȝere hond",
  "15207": "Þa comen hauweres; to hire((de)) þas kinges.",
  "15208": "and seiden tidende; Edwine kinge.",
  "15209": "wa wrðe heom ((for)) þon; þat heo iboren weore.",
  "15210": "saȝen heo him sæiden; of ane mæidenne.",
  "15211": "þat wes Briennes suster hende; ueirest wifmonne.",
  "15212": "heo wunede i Winchæstre; inne þan castle.",
  "15213": "And Edwine mid his ferde; þider-ward wende.",
  "15214": "sone swa he þider com; mid strenðe he heo nom.",
  "15215": "ladden heo to Eouuerwic anan; cnihtes swiðe wel idon.",
  "15216": "to bure me ladde; to þas kinges bedde.",
  "15217": "Þe king dude vnwisdom; þat he þat ilke maide nom.",
  "15218": "for þe wifmon a; wes þes ilke kinges iua.",
  "15219": "Þa wunede i þan hirede; an clarc þe com from Spaine.",
  "15220": "Pelluz wes ihaten; of heȝere laren.",
  "15221": "feole craftes he cuðe; þa he isah in þan lufte.",
  "15222": "on sterren and on sunne; and on þare sæ brade.",
  "15223": "in-siht he cuðe; a winde and a mone.",
  "15224": "of þan uisce þer he wlæt; and of wurmen þer heo crepe.",
  "15225": "Cadwaðlan in Irlonde; gadere[de] genge.",
  "15226": "and to scipe flutte; mid muchelre uerde.",
  "15227": "Pelluz swiðe ueorre; isah on þan sterre.",
  "15228": "þat ferde cumen wolde; uppen Ædwine kinge.",
  "15229": "and Pelluz hine lerde;",
  "15230": "hu he þas leoden mihtte. alre bezst bi-witen;",
  "15231": "Ba bi londen and bi scipen. Cadwaðlan and his men;",
  "15232": "ofte gunnen fusen. to cumen to þissen londen.",
  "15233": "biuoren wes æuere Edwine; and þa hafne heom for-warnde.",
  "15234": "þurh Pelluces lare; ne mihten heo cumen here.",
  "15235": "Wa wes Cadwalan; þat he wes on liuen.",
  "15236": "for he bigon þene swike-dom; uppen his sweord-broðe[r]en.",
  "15237": "and þer-uore him-self hafde; hærm þene meste.",
  "15238": "Cadwalan him to cleopede; his bezste cnihtes alle.",
  "15239": "and seide þat he wolde; wende to Brutaine.",
  "15240": "and þene king iseon; þe Salemon wes ihaten.",
  "15241": "an heorte him weore þe selere; for heo weoren isibbe.",
  "15242": "heo weoren of ane cunne; þa kinges beiȝe tweien.",
  "15243": "Bruttes heo weoren beine; ah swiðe heo weoren un-balde.",
  "15244": "Cadwaðlan to scipen com; and seh forð mid uðen.",
  "15245": "and seilede after vðe; unsel him wes on mode.",
  "15246": "to ane æit-londe heo bicomen; þat stondeð bi Gernemuðe.",
  "15247": "likede swa heom likede; þer heo gunnen wikie.",
  "15248": "þer heo abiden wederes; for þe wind heom stod to-ȝæines.",
  "15249": "Þa iwarð þe king þere; isæcled ful swiðe.",
  "15250": "and hafde þat uuel hate; binumen hi[m] wes þa hele.",
  "15251": "Þa niȝen dæȝes weoren aȝeong; þe king wes swiðe un-strong.",
  "15252": "þa wes ((he)) wræccheliche of-lust; after deores flæsce.",
  "15253": "Brien his mæi he cleopede; and sone hit him cudde.",
  "15254": "þat buten he hafde deores flasc anan; dæd he moste þolien.",
  "15255": "Ofte wes Briene wa; and neouuere wurse þene þa.",
  "15256": "hundes nom Brien; and hired-men wel idon.",
  "15257": "ȝeond wudes & ȝeond feldes; heo uerden bi-lifes.",
  "15258": "þurh nanes cunnes ginne; no mihten heo deor iwinne.",
  "15259": "nouþer heort no hinde; no mihte heo nauere ifinde.",
  "15260": "Þe king sende his sonde; after Brien þa wes to longe.",
  "15261": "Leof was þe king Briene; wa wes him on liue.",
  "15262": "Ofte he hine biðohte; what he don mahte.",
  "15263": "and biþohten him enne ræd; seoððen he þohten him swi[ðe] god.",
  "15264": "he igrap a nail-sax; sel-liche kene. and wel iwhæt.",
  "15265": "and feng him-seolue swa neh; þat he nom his aȝe þeh",
  "15266": "for unimete neode; þer-of he makede brede.",
  "15267": "he bredde heo an hiȝinge; and brohte heo þan kinge.",
  "15268": "Hail seo þu Cadwaðlan; þu ært mi kine-lauerd.",
  "15269": "ich habbe þe here i-broht; breden alre deorest.",
  "15270": "þat ich auere an æi borde; beren bi-uoren kinge.",
  "15271": "held me to and æt her-of sone; þin hele heo scal iwurðen.",
  "15272": "Þe king sæt on his bedde; his beornes hine biheolde.",
  "15273": "of þere brede he æt; sone þer-after him wes þæ bet.",
  "15274": "Þe king him gon to sweten; þat ufel hine gon for-leten.",
  "15275": "wið-innen þan fif niht; þe king iwræð fere forð-riht.",
  "15276": "swa næuer þe king nuste; whæt he inoted hafde.",
  "15277": "Þe king iwræð al uere; his folc iwarð bliðe.",
  "15278": "wind heom com on wille; heo wunden up seiles to coppe.",
  "15279": "scipen gunnen liðen; leod-scopes sungen.",
  "15280": "Ba weoren sehte; sæ & þa sunne.",
  "15281": "wind and þa wide se; ba eke isome.",
  "15282": "flod ferede þa scipen; scopes þer sungen.",
  "15283": "At Ridelæt he com alond; þer wes blisse & muche song.",
  "15284": "bitwixe Dinan & þere sæ; ȝet hit is isene.",
  "15285": "Sone swa he þer com; feire he wes under-uon.",
  "15286": "þa kinges weoren bliðe; beiene to-gaderes.",
  "15287": "þer wunede þe king; al þene winter a skenting.",
  "15288": "þer-after com leinten; and dæȝes gunnen longen.",
  "15289": "þer heo gunnen somnien; scipen uniuoȝen.",
  "15290": "folc unimete; grunden an uolde;",
  "15291": "Þus dude Cadwalan; and Peluz hit wuste a-nan.",
  "15292": "þurh his dweomer-cræften; þe wunede in þan lufte.",
  "15293": "and al þat he auunde; in þan lufte & bi þan grunde.",
  "15294": "þurh ælches cunnes þing; he warnede æuere Ædwine king.",
  "15295": "and dude him al to witen; of þare uerde; & of þan scipen.",
  "15296": "Cadwaðlan wes in Brutaine; mid Salemone þan kinge.",
  "15297": "þe wes his moddrie sune; and muchel hine. lufede.",
  "15298": "& þat iherde suggen; wel feole siðen.",
  "15299": "þat Pelluz þe hende; þe com ut of Spaine.",
  "15300": "warnede Edwine þene king; æuer þurh alle þing.",
  "15301": "of feole cunne þinge; þat him weoren to cumene",
  "15302": "Caðwaðlan þan gode. wa wes on mode.",
  "15303": "and ofte spæc wið Brien; þe wes his deoreste mon.",
  "15304": "and nomen heom to rede; and to som-rune.",
  "15305": "þat alle þa while; þe Pelluz weore alife.",
  "15306": "no mihte Cadwaðlan; comen to þissen londe.",
  "15307": "mid nauer nare lisse; þat Edwine hit nuste.",
  "15308": "Brien bonnede his fare; Brien hafde mucle care.",
  "15309": "nom him an honde; of seoluer and o golde",
  "15310": "maðmes unimete; moniare cunne.",
  "15311": "nom he tunnen gode; and þa æhte dude þer-inne.",
  "15312": "To þære sæ he wende; and seilede mid vðe.",
  "15313": "he hafde on his uore; wintunnen inoȝe.",
  "15314": "on sæ and on londe; his win he lette fonden.",
  "15315": "and on alle wissen he toc him on; swulc he weore a chepmon.",
  "15316": "In he wende at Barbe-fleot and at Suð-hamtune up a-leop.",
  "15317": "þer he ut draȝen lette; win of his tunne.",
  "15318": "and hendeliche hit delde; alle þare duȝeðe.",
  "15319": "þa him abuten weore; riche and henen.",
  "15320": "and alle luuede þene chapmon; þa him lokede on.",
  "15321": "V[m]be seouennihten; he spac wið his cnihten.",
  "15322": "alle weoren his iueren; swulc heo chapmen weoren.",
  "15323": "and eorð-hus heo hureden; stið biwaled on eorðen.",
  "15324": "heo cluseden þer wið-innen; alle heore win-tunnen.",
  "15325": "heo scupten heore lauerde; ænne nome neowe.",
  "15326": "heo hahten hine Kinebord; ut of Spainisce ard.",
  "15327": "He saiden þat he wenden wolde; wide ȝeond þissen londe.",
  "15328": "& fondien wher he mihte; his win sullen on wille.",
  "15329": "Forð he wende bi nihte. mid one of his cnihte.",
  "15330": "forð he gon liðe; in-to Lundene.",
  "15331": "and aneouste gunnen wende; on-fast Westmustre.",
  "15332": "and fraineden tiðinde; of Edwine kinge.",
  "15333": "Sone men him talde; soð þat heo funde.",
  "15334": "þat þe king in Eouerwic wnede; mid allen his folke.",
  "15335": "mid muchere blisse; men he hafde inoȝe.",
  "15336": "Brien gon to farene; uorð mid ane iuere.",
  "15337": "ut of Lundene; derneliche he liðede.",
  "15338": "þene wæi touward Eouuerwike; wrað on his mode.",
  "15339": "Þa he iuaren hafde; fulle seouen nihte.",
  "15340": "þa imette he enne pilegrim; pic bar an honde.",
  "15341": "hiȝend-liche þe com; from þas king%ges hirede.",
  "15342": "Brien hine gon fræine; of his fare-coste.",
  "15343": "þe pillegrim him talde; al þat he wolde.",
  "15344": "Wið him warfte Brien; al his iweden.",
  "15345": "and æiþer gon liðe; þider him to luste.",
  "15346": "Brien enne smið funde; þe wel cuðe smiðie.",
  "15347": "and saide þat he wes pelegrim; ah pic nefden he nan mid him.",
  "15348": "þene þridde dæi þer bi-fore; at his inne he wes forlore.",
  "15349": "His fore-ward he makede; þe smið gon to smiðeȝe;",
  "15350": "ane pic swiðe long; swiðe muchel an swiðe strong.",
  "15351": "sw[ið]e sca((r))p wes þe pic; þe staf wes swiðe sellic.",
  "15352": "Þene staf he nom an honde; and ferde ouer þan londe.",
  "15353": "þat he com sone liðe; to þas kinges hirede.",
  "15354": "Brien eode upward; Brian eode dun-ward.",
  "15355": "ne mihte he iheren; word of his suster nan.",
  "15356": "no he uraini ne durste; for þes kinges folke.",
  "15357": "Þa hit wes dai a-marȝe; þat Drihten hine sende.",
  "15358": "þe king lette feden alle; þa neode hafden.",
  "15359": "alle þe blæðe; þe wuneden on þe burȝe.",
  "15360": "me heom hehtte on-neouste; cume to þan castele.",
  "15361": "bi þusend and bi þusunde; þræsten gunnen binward",
  "15362": "Brien wenden binne; mid oðer wrecche monnen;",
  "15363": "his lætes weoren alle. swulc he lome weore.",
  "15364": "alle his hateren weoren to-toren. nas he noht to þan iboren.",
  "15365": "Þe an hine putte hider-ward; and þe oðer hine putte ȝeond-ward.",
  "15366": "uncuð him wes swiðe; swulc craft on folcke.",
  "15367": "his pic he heold bi-siden; and sat imong þan oðeren.",
  "15368": "Þe king him gon to þeinen; mid alle his here-cnihten.",
  "15369": "þæ quene bar to drinken; & alle hire bur-lutlen.",
  "15370": "Þa i-lomp hit seoððe; þe[r]-after ful sone.",
  "15371": "þat Galarne þat maiden; com hire ȝeongen.",
  "15372": "bolle heo hafde an honden; þer-mide heo bar to dringen.",
  "15373": "þa isæh heo Brien þer; deore hire broð[er].",
  "15374": "on wræcches monnes liche; þeh he weoren riche.",
  "15375": "Anan swa þat maiden hine i-sæh; sone heo him to bæh.",
  "15376": "and droh of hire uingre; an of hire ringe.",
  "15377": "and salde him an honde; ænne ring of rede golde.",
  "15378": "and þus sæide Galerne; þat god-fulle maide.",
  "15379": "Haue þis gold wræcche; Godd þe wurðe milde.",
  "15380": "and buȝe þe þer-mide hateren; þat wið chele þe maȝen werien.",
  "15381": "Þa wuste he to soðe; þat his suster icneou hine.",
  "15382": "& þas word seide; Brien þe sele.",
  "15383": "For-ȝelde hit þe Drihten; þe sop þas daȝes lihten.",
  "15384": "þat þu þissen lome monne; ȝiue of þine golde.",
  "15385": "Ymong þan wrecche uolke; þat maiden heo hudde.",
  "15386": "bitwxen twam wi[n]dewen; þat maiden iwarð an selden.",
  "15387": "and spæc wið hire broðren; þa bet hire wes on heorten.",
  "15388": "and talden him tiðende; al of þas kinges hirede.",
  "15389": "and heo him tahte Pelluz; þene clarc þe com from Spæine;",
  "15390": "and he lokien agon; in læðest alre monne.",
  "15391": "Þa heo to-gadere hafden ispeken. sone heo gunen to-delen.",
  "15392": "for nauer neoðer nalde; for his æfne wiht of golde.",
  "15393": "þat þe king hit wusten; þat heo to-gaderen weoren.",
  "15394": "for sone heo weoren for-don ba; oðer of-slaȝen oðer an-hon.",
  "15395": "Þat folc hafden alle iȝeten; and arisen from heore seten.",
  "15396": "dremeden drunkene men; dune wes on folke.",
  "15397": "Pelluz wes aneoste; and ȝemde þene nap.",
  "15398": "Brien him atlede to; for he hafde him ful wa ido.",
  "15399": "his pic he nom an honden; & helede hine under capen.",
  "15400": "swa longe he gon atlen; þat he com him baften;",
  "15401": "and imong al þan þrunge; þærsten him i þan ruge.",
  "15402": "þat he brac ut bi-foren; under his breosten.",
  "15403": "And forð he bi-wafde; þene pic he bilæfde.",
  "15404": "and forð imong þan uolke; þa wes he al fere.",
  "15405": "and wende him a-neoste; of þas kinges hirede.",
  "15406": "æuere forð þene wæi; suð-riht alse he læi.",
  "15407": "Þa he þus hafde idon; to Axcetre he bi-com.",
  "15408": "þer he funde forð-rihtes; monie of his cnihtes.",
  "15409": "and frei[ne]den ȝeorne; of his leod-kinge.",
  "15410": "And Brien heom gon tellen; þat wil-spelles weoren.",
  "15411": "and seiden þat Cadwaðlan; cumen wolde anan.",
  "15412": "mid swa muchele uerde; of feole cunne ærde.",
  "15413": "þat ne durste Edwine king; cumen to-ȝæines him naðing.",
  "15414": "no in nauer nare burȝe; ne durste he him ibide.",
  "15415": "Þat iherde Deuene and þa men of Deorchestre.",
  "15416": "and þan Cornwælscen; wel heom wes on liuen.",
  "15417": "Brien sende his s[o]nde; ouer sæ to Brut-londe.",
  "15418": "and dude þan kinge to witen; aiðer bi worden and bi writen.",
  "15419": "of alle his deden; and þat Pelluz wes on deðen.",
  "15420": "and bad hine an hihȝende; comen to þissen londe.",
  "15421": "& þe king duden swa; swa swiðe swa he mæhte.",
  "15422": "And Brien sende sonde; in-to Suð-ham-tune.",
  "15423": "and longien him to lette; his maðmes leoue.",
  "15424": "& alle þa beornes anan; þe buȝen him to wolden.",
  "15425": "comen aneouste; in-to Exchæstre;",
  "15426": "and stið-imodede men; þa burh gunnen walden.",
  "15427": "Cadwalan þat iherde; þe king wes ful bliðe.",
  "15428": "and inne Brutaine; bonnede ferde.",
  "15429": "þat he þreo hundred hauede; hæȝere scipene.",
  "15430": "and al he hafden þer-to; þat heom bihouede.",
  "15431": "And þe king Salomon; wide gon sende.",
  "15432": "and forð he gon liðen; mid his Brutleoden.",
  "15433": "þat is to iwitene; mid twa hundred scipene;",
  "15434": "to helpen his cunne; Cadwaðlan kinge.",
  "15435": "Weder stod an wille; wind mid þan bezste.",
  "15436": "heo rihten heore loues; and up droȝen seiles.",
  "15437": "liðen ouer sæ-stræm; swa sel þuhte heom.",
  "15438": "Þa comen he to Tottenes; beien þa kinges;",
  "15439": "Selemon þe sele; and Cadwalan þæ kene;",
  "15440": "þat lond-folc wes bliðe; for heore leod-kinge.",
  "15441": "Þa wes in Æst-londe; a king þe hehte Penda.",
  "15442": "he ((b))iwuste a þan daȝen; þat folc of Merchene laȝen.",
  "15443": "and he lufde Edwine; Edwine lufde hine.",
  "15444": "and euere he wolde reden; Edwine to his neoden.",
  "15445": "And Penda iherde suggen; soðere worden.",
  "15446": "þat Brien heold Exchestre; biclused wið-innen. faste.",
  "15447": "and þe king Penda. wide gon sende þa.",
  "15448": "and sumede uerde. and forð him fusen;",
  "15449": "& wenden to Exchastre. mid vnimete genge;",
  "15450": "and bilæi uul faste; þa burh of Exchestre.",
  "15451": "Brien þe wihte; mid twa hundred cnihte.",
  "15452": "wes þer wið-innen; and þa burh wereden.",
  "15453": "Sone þa tidende icumen wes; to þære hauene of Totenes.",
  "15454": "to Caðwalane kinge; hu Brien wes bi-þrungen.",
  "15455": "he lette blawen bemen; and bonnien his ferden.",
  "15456": "& ferde æuere þene wæi; þæ touward Exchestre lai.",
  "15457": "and delde a þreo ulockes; his duhti((e)) cnihtes.",
  "15458": "and þus cleopien a-gon; þe king wes abolȝen.",
  "15459": "Æuer-ælc god cniht; faren heom to forð-riht.",
  "15460": "for we beoð cnihtes gode. mid wepnen wel idihte;",
  "15461": "arude we Brien. þe is min ibore mon.",
  "15462": "For ȝif heo nimeð Brien; heo hine wulleð aquelen.",
  "15463": "and seoð[ð]en heo wulleð hine a-hon; and alle his i-feren for-don.",
  "15464": "& us þer-after sone; mid alle heore imæh((te)).",
  "15465": "To heo gunnen riden; gæres heo letten gl((i))den.",
  "15466": "breken b((r))æde weiȝes; brustleden scaftes.",
  "15467": "gold-uaȝe sceldes; scanden bilifes.",
  "15468": "feollen þa cnihtes; faleweden nebbes.",
  "15469": "ȝeond þan feldes wide; swulten men uæiȝe.",
  "15470": "blod orn in þe weiȝe; strames swiðe brade.",
  "15471": "þer neoren eorles; no wurðer þene cheorles.",
  "15472": "Þer weoren þa of-slæȝene; seouen þusend fulle.",
  "15473": "Marcchisce monnen; þa þer icumen weoren.",
  "15474": "þa falden heo adune. heremarken uaȝe.",
  "15475": "heo wurpen sceldes sone. dunede þa eorðe;",
  "15476": "Þa sette to fleme; alre ȝeomerest folke.",
  "15477": "and Cadwalan after heom; mid allen his imahten.",
  "15478": "& mid his aȝene honden; nom þene king Pendan.",
  "15479": "he wes Mærwales fader; Mildburȝe alde-uader.",
  "15480": "Pendan heo nomen; and duden hine i benden.",
  "15481": "wið-innen Excestre; and biwusten hine wel faste.",
  "15482": "Swa sellic hit ferde; in alle þan uahte;",
  "15483": "þat nas Pendan þe king; amarred nanes kunnes þing.",
  "15484": "and Cadwalan hine biwuste; wel þurh alle custe.",
  "15485": "and fæire heo hine uedde; and faire he eode to bedde.",
  "15486": "Þa weoren agan seouen nih[t]; þa nom Pendan enne cniht.",
  "15487": "þe wes swiðe wis mon; and wel cuðe speken;",
  "15488": "and cleopede hine to rade; and seide him of his neode.",
  "15489": "and ȝeorne hine bisohte; for lufe of ure Drihte.",
  "15490": "þat he speke wi[ð] Cadwalan þe wes his kine-lauerd.",
  "15491": "þat he hine griðede; þurh þene Godd heȝe.",
  "15492": "and he wolde bi-cumen his mon; his mon-scipe hæhȝen.",
  "15493": "dæiȝes and nihtes; he and al his cnihtes.",
  "15494": "Þe cniht him forð wende; to Cadwalane kinge.",
  "15495": "þer he hine imette; and fæire hine igrette.",
  "15496": "and dude alse god mon; sel him wurðe for þan.",
  "15497": "for a is treowe monnen; treouðe ihalden.",
  "15498": "[H]al s[eo] þu Cadwalan; þu art mi kine-lauerd.",
  "15499": "Þe ibundene king Penda; hider me gon sende.",
  "15500": "& ȝerneð þine ære; nu and auere-mære.",
  "15501": "and he wulle þi mon bi-cume; and to ȝisle seollen þe his sune.",
  "15502": "and of þe his kine-lond halden; and for lauerd þe ikenne;",
  "15503": "& on ælchere þeode; beon ȝaru to þine neode.",
  "15504": "he wule beon þi mon icoren; aȝein ælcne mon iboren.",
  "15505": "Þa andswærien agon; mid aðelen his worden;",
  "15506": "Cadwalan þe kene. þe king of Suð-londe.",
  "15507": "Ȝif Penda wolde halde; þat he me bi-hateð to don.",
  "15508": "and bitechen me his sune; his gold and his gærsume.",
  "15509": "& treouwe mon auere beon; & neouwar min herm iseon.",
  "15510": "& likede swa him likede; næue[re] me bi-swike.",
  "15511": "ich me biræden wolde; of swulchere neode.",
  "15512": "Þer anan forð-riht; andswarede þe gode cniht.",
  "15513": "La swa ic auere mote iþeon; ich wulle his an barh beon.",
  "15514": "and habbeon to iueren; an hond((r))et rideren.",
  "15515": "uppen alle ure londe; uppen seoluer and uppen golde.",
  "15516": "And swa ich bide are; ȝet he wulle mare.",
  "15517": "ane suster he haueð hende; in þan æst ende.",
  "15518": "nis nan feirure wifmon; þa whit sunne scineð on.",
  "15519": "þe king of France Leouwis; ȝirneð hire ful iwis.",
  "15520": "and he wulle hire to morȝeue; þene Mans bitæchen.",
  "15521": "and habben heo to quene; þat mæiden Helene.",
  "15522": "And ich suggen þe to soðe; þæh ich þi bro[ð]er weore.",
  "15523": "æuere þe is selere; þi-sulf þat þu heo habbe.",
  "15524": "þurh hire þu miht biwinnen; lufe of hire cunnen.",
  "15525": "and iwinnen al þi kine-lond; to þire aȝere hond.",
  "15526": "and wunien on londe; and walde þine riche.",
  "15527": "Þa andswarede Cadwalan; þe king wes on londen.",
  "15528": "Hit is on mine rede; to don þat þu bede.",
  "15529": "Ȝif þu miht under Criste; þis forward me ileste.",
  "15530": "ich þe ȝeuen to hure; al Deuene-scire.",
  "15531": "al for Heleine lufe; hiȝendliche let heo cume.",
  "15532": "Þe cniht him gon wende; mid muchelere genge.",
  "15533": "to þan castle of Deoure; on þere sæ oure.",
  "15534": "he nom þer Helene; wunder-liche & fæire.",
  "15535": "and forð he heo ladde; in-to Wi[n]chæstre",
  "15536": "þer wes muchel blisse; burh-men weoren bliðe.",
  "15537": "Þer þe king Cadwalan; com him to-ȝeines heom.",
  "15538": "he weddede þat mæiden; & nom heo to his bedden.",
  "15539": "þe[r] wes wif-ðing riche; and vnimete blisse.",
  "15540": "Þa hit wes dæi a-marȝen. & duȝeðe gunnen sturien.",
  "15541": "& þe king iuæstned hafde; alle his forwarde.",
  "15542": "þa nom he muchele genge; and after Penda sende.",
  "15543": "þer he wes ful faste; in þan castle of Æxchæstre.",
  "15544": "and mid muche lufe hine hehte; cumen to Lundenne.",
  "15545": "Penda to Lundene com; he wes aht-liche under-uon.",
  "15546": "and Cadwalan þe kene; mid lufe hine custe.",
  "15547": "and Penda bicom his mon þer; his monscipe wes þe mare.",
  "15548": "þa weoren Lundenisce men; bliðest arle leoden.",
  "15549": "Þa wes hit seo[ð]ðe þer-after noht longe.",
  "15550": "Cadwalan gan liðe; wide ȝeond þis londe.",
  "15551": "alle þa hine lufeden; he heom gon griþien.",
  "15552": "alle þa him heolden wið; he bi-nom heore lif;",
  "15553": "and heore leoden; and al þat heo leof hafden.",
  "15554": "and hiȝend-liche gon wende; tou-ward þere Humbre.",
  "15555": "and gon þat lond westen; mid hærmen þan mæsten.",
  "15556": "Þat iherde Edwine; and alle þat luueden hine.",
  "15557": "swiðe heo gunnen dreden; of Cadwalanes deden.",
  "15558": "Edwine nom his sonde. and senden to Sex-londe.",
  "15559": "he sende in-to Denene; he sende in-to Noreine.",
  "15560": "in-to Wellisce londe. in-to Scotlonde.",
  "15561": "in-to Orcaneiȝe. in-to Galwaiȝe;",
  "15562": "in-to Is-londe. in-to Fris-londe.",
  "15563": "in-to Gutlonde; þer gumen weoren kene;",
  "15564": "he bed heom cumen sone; mid wepnen wel idone.",
  "15565": "to driuen ut þa Bruttes; þe bisie weoren to harmes.",
  "15566": "and þenne he Bruttes hæfden; mid bronden to-hæuwen.",
  "15567": "he wolde al þis kine-lond; setten an heore hond.",
  "15568": "bute þat he icleoped weore; king of þan londe.",
  "15569": "he wolde þere duȝeðen; þis lond al to-dalen.",
  "15570": "Ah he ful lutel wuste; what ilomp seoððe.",
  "15571": "Comen touward londe; touward Edwine kinge.",
  "15572": "bi sæ & bi londe; feole cunne leoden.",
  "15573": "þer comen seouen kinges; and six sunen kinges.",
  "15574": "seouentene eorles; and sixti þusend beorn%nes.",
  "15575": "Næs he boren nauere; in nauer nare burhȝe.",
  "15576": "þe mihte in æi spelle; þat oðer uolc telle.",
  "15577": "nas hit nauere isæid; no on bocken irad;",
  "15578": "þat æuer ær weore; æi swa muchel ferde.",
  "15579": "æuere in Ængelonde; þurh ænie king to-gadere.",
  "15580": "Edwine gon to uarene; mid mucle his ferde.",
  "15581": "and Cadwalan after wende; mid unimete folke.",
  "15582": "Þe stude hehte Hæd-feld; þer heo at-stoden. under scelde.",
  "15583": "twelf milen is þe wald. þe is ihaten Heð-feld.",
  "15584": "Edwine an his ende; his teldes alle sette.",
  "15585": "his marken & his mare; and eke his mon-weorede.",
  "15586": "and Cadwalan þe kene; him com to-ȝaines sone.",
  "15587": "þer fusden to-somne; uerden unimete.",
  "15588": "Heo fuhten feondliche; feollen þa uaiȝe.",
  "15589": "brokes þer urnen; mid unimete stremen.",
  "15590": "of bloden þan ræde; þe balu wes unimete.",
  "15591": "Helmes þer gullen; beornes þer ueollen.",
  "15592": "sceldes gunnen scenen; scalkes gunnen swelten.",
  "15593": "at þan forme rese; fifti þusende.",
  "15594": "baldere beornen; heore beot wes þæ lasse.",
  "15595": "Þer wes Edwines ferde; ȝeoumerest alre uolke.",
  "15596": "& Edwine him-seolf anan; ærmest alre kingen.",
  "15597": "þer wes Edwine of-slaȝen; and his sunen tweien.",
  "15598": "þer feollen seouen kinges; and six sunen kinges.",
  "15599": "his eorles his beornes; his cnihtes his cheorles.",
  "15600": "þer wes þe swein & þe cnaue; beinen of are laȝe.",
  "15601": "nefden heo nane are; of þan lasse no of þan mare.",
  "15602": "ah al þa ferde wes of-slaȝen; and idon of lif-daȝen.",
  "15603": "Of þan ((fehte)) fleh a gume; Edwines ȝungeste sune.",
  "15604": "wellen henden wes þe mon; Osric ihaten.",
  "15605": "nefde he to iueren; b[u]ten an hundred rideren.",
  "15606": "Þeos to wuden wenden; and þer gunnen wunien.",
  "15607": "and barnden Cadwalanes lond; and eoden him luðere an hond.",
  "15608": "& his folc sloȝen; a feole cunnes wissen.",
  "15609": "Þat iherde Cadwalan; þe king wes on londen.",
  "15610": "hu Osric Edwines sune; dude ut-laȝen wune.",
  "15611": "Cadwalan muchel uolc nom; and lette heom to wuden gan.",
  "15612": "and Osric heo funden; & wið him fehten.",
  "15613": "þer heo Osric sloȝen; and alle his iueren.",
  "15614": "Nu wes þe king Cadwalan; bliðest alre kempen.",
  "15615": "nu wes icleoped Cadwalan; king ouer Anglen.",
  "15616": "Penda wes king under him; and ma þa iqueme weoren him.",
  "15617": "Cadwalan aquald hefde; of Edwines cunne.",
  "15618": "al þat þer wes hende; wið-uten ane monne.",
  "15619": "he wes ihaten Oswald; under Drihtene bald.",
  "15620": "he wes of Edwines cunne; & him leofuest monne.",
  "15621": "& he wes hex monnen; of Edwines cunnen.",
  "15622": "Oswald nom on his hond; al to-gadere Edwines lond.",
  "15623": "eorles and kempen; his men al bicomen.",
  "15624": "me heold hine king hæhne; biȝeonde þere Humbre.",
  "15625": "þat iherde Cadwalan; and þus quað to his eorlen.",
  "15626": "Somnie we nu ferde; ȝeond alle mine ærde.",
  "15627": "nu ich mi lond habben bi-tald; nu hauið hit Oswald.",
  "15628": "ah þer-uore him scal ileoten; bitterest alre baluwen.",
  "15629": "For þan kinelond; ich hine aqualle wulle.",
  "15630": "and al his ferde; fallen to grunde.",
  "15631": "and al þat he of com; ich hit wulle for-don.",
  "15632": "and swa me scal him tache; to walden kineriche.",
  "15633": "Aleggen ich wulle his muchele mod; monnen he is me laðest.",
  "15634": "Cadwalan somnede uerde; mucle in þissen ærde.",
  "15635": "& ferde touward þere Humbre; ȝaru al to fehte.",
  "15636": "Oswald þis iherde; þas heȝes Godes icorne.",
  "15637": "and nom him al his ferde; þa hafde in his ærde.",
  "15638": "and for-soc þat feht sone; for-saken him weoren laðe.",
  "15639": "and fe[r]de æuere forðward.",
  "15640": "& Cadwalan him after wende; ah of-taken he hine ne mahte.",
  "15641": "Þa wes Cadwalan adred; for wið Scotten he wes iuæid.",
  "15642": "for he þat norðerne uolc hæuede; ineouðered ful swiðe.",
  "15643": "& nom him to rede; of swulchere neode.",
  "15644": "þat he aȝain wolde; for þer he kare hafde.",
  "15645": "and bi-teche Penda; þe wes his under-kinge.",
  "15646": "folc and his ferde; to flemen of arde;",
  "15647": "Edwines mæi Oswald. and driuen hine of londe.",
  "15648": "And al Cadwalan spede swa he ispeken hafde.",
  "15649": "aȝæn he gon wende; in-to þisse londe.",
  "15650": "and in þan norð ende; sette þene king Penda;",
  "15651": "to fleomen Oswalde; ut of þissen londe.",
  "15652": "Oswald þat iherde; þat Cadwalan chærde.",
  "15653": "and þer wunede Penda; to driuen hine of londe.",
  "15654": "þa was þæ king Oswald; an his þonke swiðe bald.",
  "15655": "and aȝæin him gon wende; muchele his ferde.",
  "15656": "to-ȝeines þan kinge Penda; to fleomen hine þenne.",
  "15657": "Penda hine bi-þohte; swiken hu he mahte.",
  "15658": "he sende to Oswalde; þen norðerne kinge.",
  "15659": "& seide þat he wolde; sahtnesse wurche.",
  "15660": "and timliche him speken wið; & makeȝen sehtnesse and grið.",
  "15661": "and beon saht and some; swulc heo weoren broðeren.",
  "15662": "and faren of þan ende; to Cadwalane kinge;",
  "15663": "and leten þene king Oswald; habben his riche. and his lond.",
  "15664": "Þene dæi; and þe stude heo setten; sæhnesse to makien.",
  "15665": "and þer-after ful sone; heo cumen to-somne.",
  "15666": "Oswald com muchel bi-foren; he wes to Godes hond icoren.",
  "15667": "þe studen hehte Houen-feld; þer Oswald sette his teld.",
  "15668": "he lette sone arere; a muchel cros and mare.",
  "15669": "and hehten al his ferde; fallen on heore cneowen.",
  "15670": "and bidden þane al-mihti Godd; þurh his milde mihti mod.",
  "15671": "þat he heom ȝiue mildze; of heore misde[de].",
  "15672": "and ȝif Penda þat grið breke. þat ure Drihten hit awreke.",
  "15673": "Þa weren iended þas beden; þa com him Penda riden.",
  "15674": "and word seide. swikelest alre kinge.",
  "15675": "Oswald þu art wilcume; wunne þe is ȝeueðe.",
  "15676": "hafue þu al þi kine-lond; a[h] nim þi seoluer and þi gold.",
  "15677": "nim an hundred hunden; nim an hundred haueken.",
  "15678": "nim an hundred steden; nim gold-fah i-wede.",
  "15679": "and send þas gretinge; to Cadwaðlan kinge.",
  "15680": "and þus þu maht him wið; makien þe saht-nesse and grið.",
  "15681": "& ich wulle a þine stude beon; þat þa lufe scal wel iþeon.",
  "15682": "& ȝet ich þe suggen wulle; ane sunder rune.",
  "15683": "hu þu mihte fon on. þat hit ne buð nauere undon.",
  "15684": "and cleope mid þe tweien. þat þine treowe men beon beien.",
  "15685": "& ich wulle tweien to me; þa wel scullen reden.",
  "15686": "Þa rad forð a þan felde; falsest alre kinge.",
  "15687": "and Oswald rad a þene feld; næfde he sper ne nænne sceld.",
  "15688": "Penda his sweord ut a-droh; and he Oswald of-sloh.",
  "15689": "þis wes Seint Oswald; þe amurðered wes aquald.",
  "15690": "and Penda gon to fleonne; mid alle his ferde.",
  "15691": "þat isehȝen forð-rihtes; Oswaldes cnihtes.",
  "15692": "and after heom setten; mid allen heore mihten.",
  "15693": "muc%chel del heo sloȝen; of þan mon-weorede.",
  "15694": "and þe king Penda; uneðe gon a-wende.",
  "15695": "and neoðeles he at-ræd; þe Seint Oswald biswac.",
  "15696": "Penda com to þissen londe; to Cadwaðlan kinge.",
  "15697": "and talde al þan kinge; hu he iuaren hafden.",
  "15698": "Hit likede wel þan kinge; buten for ane þinge.",
  "15699": "hit of-þuhte him ful sone; for þan swikedome.",
  "15700": "Nu hafde Oswald; þe a morðe wes aquald.",
  "15701": "ænne ælpine broðer; nes þer nan oðer.",
  "15702": "he wes icleoped Oswi; þe wes a swiðe duhti mon.",
  "15703": "þa þringes norðerne; makeden hine to kinge.",
  "15704": "for wa wes heom on life; for heore lauerdes deðe.",
  "15705": "Oswi nom to his hond; al his broðer kine-lond.",
  "15706": "Oswi hafde eme((s)) sunen; þe weoren; swiðe prute gumen.",
  "15707": "and ma of his cunne; þa weoren mod-fulle.",
  "15708": "heo hafden muchele onde; to þan kine-londe.",
  "15709": "and makeden muc%chel un-frið; and ofte fuhten him wið.",
  "15710": "and þohten hine aquellen; for his kine-londen.",
  "15711": "Ah Oswi wes cniht sturne; þat he þer cudde.",
  "15712": "alle þa him beren onde; he draf of þan londe.",
  "15713": "hiȝendliche he heom quehte; ouer þere Humbre.",
  "15714": "þat nes þer nan to laue; of þan þe him weoren laðe.",
  "15715": "And heo gunnen wenden; to þan kinge Pendan.",
  "15716": "and menden heom to Pendan; of Oswy þan kinge.",
  "15717": "þat he heom idriuen ut hafde; of al heore icunde.",
  "15718": "and heo bi-sohten Penda; þene king of Æst-londe;",
  "15719": "þat heom fulste; Oswy to for-uarne.",
  "15720": "and heo wolden bicumen his men; and his mon-scipe heȝen.",
  "15721": "ȝif he wolde Oswy [for]-don; oðer slæn oðer a-hon.",
  "15722": "Þa andswerede Penda; þe king of Æst-londe.",
  "15723": "At me nabbe ȝe nenne ræde; for ich æm wið Oswi iuæid.",
  "15724": "for ich Oswald aqualde; wihteste alre kinge.",
  "15725": "and Oswy his broðer is oht cniht; and arð heorte na-wiht.",
  "15726": "ȝif he me mihte cacchen; he me wolde quellen.",
  "15727": "Ah fareð to Cadwalane; þe king is on londe;",
  "15728": "and ȝif he me wulle sende. þat folc of his londe.",
  "15729": "vt of Corwale; cnihtes icudde.",
  "15730": "and of Walisce londe; mid seolure and mid golde.",
  "15731": "þenne wlle ich Oswy anan; mid ærmðen igreten.",
  "15732": "driuen hine of londe. leoden to sconde.",
  "15733": "oðer slan hine mid egge; laðest alle ginge.",
  "15734": "Þas cnihtes gunnen wende; to Cadwaðlane kinge.",
  "15735": "To Cadwaðlane heo come; mid falsæn dome.",
  "15736": "þan kingen heo tolden al þat heo wolden.",
  "15737": "Hit ilomp an ane time; to þan White-sune-tide;",
  "15738": "þat þe king hehte of londen; comen al to Lunden.",
  "15739": "alle þe wolden his grið; and wið þan kinge habben frið.",
  "15740": "Þider comen kinges; and æc here-þringes",
  "15741": "þider comen eorles; þider comen beornes.",
  "15742": "biscpes þider comen; and boc-ilerede men.",
  "15743": "riche and hene; þider heo comen alle.",
  "15744": "alches cunnes leoden; þa þene king lufeden.",
  "15745": "& þe king a þan daiȝe; his crune bar an hæfde.",
  "15746": "þer wes muchel blisse; mid balde þan kinge.",
  "15747": "for þe king wes swiðe treowe mon; his treouþe wel he iheold.",
  "15748": "Þa þas leoden alle; iliðen weoren to-somne.",
  "15749": "þa stod him up Penda; biuore Cadwaðlane kinge.",
  "15750": "and þus he gon tellen; on false his spellen.",
  "15751": "Lauerd we beoð icumen; alse þu hafdest i-queðen.",
  "15752": "alle þine men iborne; Englisce and Bruttisce.",
  "15753": "eorles & beornes; cnihtes & clærckes.",
  "15754": "and we þine kinges; þa beoð þine underlinges.",
  "15755": "Ah Oswy seide æuere; þat nulle he come nauere.",
  "15756": "no þine heste iuorðen; ah bi-hateð hærm to don.",
  "15757": "Nert þu noht swa modi swa him is Oswy.",
  "15758": "he for-hoȝeð ful iwis; to isechen þine hiredes.",
  "15759": "Ah ȝif þu wult me lenen; & þine læue iunnen.",
  "15760": "and þu me wulle fulsten; and ferde bi-tæchen.",
  "15761": "and swa muchel of þine garsume. god swa þe þunche;",
  "15762": "ich wulle uorð aneouste; and faren ouer Humbre.",
  "15763": "& Oswy þer makien; ærmest alre kingen.",
  "15764": "no scal he mid strenðe; þene stude uinde.",
  "15765": "þat ich hine nulle; þe an hond sulle.",
  "15766": "oðer quic oðer ded; þat me þuncheð god ræd;",
  "15767": "& ȝif þu þis nult don; þu scalt wurse under-fon.",
  "15768": "for Oswy is a swulc mon; þine scome he wulle don.",
  "15769": "Þa andswarede; Cadwalan þe kene.",
  "15770": "Penda ich hit þe sugge ouer-al; Oswy haueð for-wal;",
  "15771": "oðer he lið ibedde; ibunden mid ufele.",
  "15772": "oðer uncuðe leoden; icumen beoð to his þeoden.",
  "15773": "for nulle he nauere icnawen; þat he nolde him to cumen.",
  "15774": "þa ich hehte alle cumen; mid griðe mid friðe. and mid lufe.",
  "15775": "Ah Penda ga þider ut anan; ich wulle wið mine eorlen;",
  "15776": "mine rune halden. and minne red finden;",
  "15777": "wheðer ich þe ȝetten wullen. þa þing þe þu bede.",
  "15778": "and ich wulle after Oswine senden; aðele mine sonde.",
  "15779": "and haten hine hiȝindliche; cumen to mine riche.",
  "15780": "Þider ut eode Pe[n]da; an eorl wes his iuere.",
  "15781": "and Cadwaðlan wes þer-inne; mid swiðe feole monne.",
  "15782": "Þus him spac Cadwaðlan; þe king wes of Englen.",
  "15783": "Ȝe beoð mine men alle; þa beoð a þisse mote.",
  "15784": "and ȝe habbeoð alle iherd; whæt Penda king hafueð iseid.",
  "15785": "and hu he wulle taken on; & Oswi king al fordon.",
  "15786": "ȝif ic him lenen wulle; mine leoden to vulste.",
  "15787": "and ic wulle þat ȝe me reden; ((of wlchere deden.",
  "15788": "þa ich lete Oswi for-do;)) þa ich lete hine cumen me to.",
  "15789": "& ȝif he for mire sonde; for-sakeð hider to cumene.",
  "15790": "mine here ich lete seoððen; hine hene makien.",
  "15791": "Þa iwærð abolȝen; a Welisc king in þe hepen.",
  "15792": "he wes ihaten Margadud; monnen wurðe him ȝeomerist",
  "15793": "for æuere he Ænglisce men; bi-hehte; hærm þene meste.",
  "15794": "Þus seide Mærgadud; of Suð Wales he wes duc.",
  "15795": "Her nu me Cadwaðlan; whæt ich þe wulle cuðe.",
  "15796": "Þu hauest þine willen iseid; ah þis nis noht god red.",
  "15797": "Hit is swiðe ȝare; þat Bruttes comen here.",
  "15798": "and mid him ure ældre; þe Bruttes weoren aðele.",
  "15799": "and þis lond ieoden; Bruttisce leoden.",
  "15800": "and longe hit walden; after heore willen.",
  "15801": "þa while þa hit wes on heore hond; hit wes ihaten Brut-lond.",
  "15802": "Nu nabbe we of þan londe; buten þene west ende.",
  "15803": "þa Bruttes hafden iwuned here; wel feole wintre.",
  "15804": "Þa comen Englisce men; mid heore ufele craften.",
  "15805": "heo weore wiȝel-fulle; and þis lond al biwunne.",
  "15806": "and biswiken heore lauerd sonen; and alle his leoden.",
  "15807": "& ȝiuenen heore kinge; ane heðene quene.",
  "15808": "þa comen of Sex-londe; þa leoden us beoð laðe.",
  "15809": "þurh þere quene; ure cun aqualden here.",
  "15810": "and swa habbeoð Englisce men; ure icunden at-heolden.",
  "15811": "þet we nauere seoððen; bi-sechen hit no mihten.",
  "15812": "Penda king is Englisc; and Oswy al-swa ful iwis.",
  "15813": "Let þu þa hundes; hannen to-gaderes.",
  "15814": "eiðer freten oðer; swa hund deð his broðer.",
  "15815": "and leten heore whelpes; whæruen heom bi-sides.",
  "15816": "elc oðer quelle; þat þer nan quic no leue.",
  "15817": "And ȝif Oswy cumeð bufen; and þat feht maȝen ouer-cumen.",
  "15818": "we him sculleð to luken; and neouðer hine aleggen.",
  "15819": "lond and his leoden; and his laȝen uallen.",
  "15820": "and ȝif Penda bið buuen; & þat comp maȝen ouer-cumen.",
  "15821": "þin aȝe mon is Penda; mid alle his kine-londa.",
  "15822": "Þenne hauest þu Englisc lond; to þire aȝere hond.",
  "15823": "and alle þine wurðscipe; þus þu miht biwinnen.",
  "15824": "& libben a þin lif; swa þe arle leofest bið.",
  "15825": "No findest þu nauer-mare mon; þa þe durre haten on.",
  "15826": "Þa andswarede a mon; þe bald wes on hireden.",
  "15827": "Lust nu me Cadwaðlan; lust me ane stunden.",
  "15828": "Nis þar nan betere red; þene Margadud haueð ised.",
  "15829": "& ȝif þat nult don; þu scalt wurse afon.",
  "15830": "& alle þine leoden; þa later þu hafuest to neoden.",
  "15831": "Efne þissere saȝe; þa þe Brut sæide.",
  "15832": "þa wes icleoped Penda; & com into hirede.",
  "15833": "and Cadwaðlan him ȝette; al þat he wolde.",
  "15834": "Þa wes Penda bliðe; & igladed swiðe.",
  "15835": "Penda & his cnihtes; to horsen forð-rihtes.",
  "15836": "and aneousten gunnen wenden; toward Norh-humberlonden.",
  "15837": "& Oswi iherden suggen; þat Penda hine sohte.",
  "15838": "& ȝarecode his ferden; & fusde toȝæines Pendan.",
  "15839": "faht heo bigunnen; ræȝe heo weoren beien.",
  "15840": "feondliche heo fuhten; uæiden heo weoren.",
  "15841": "vnimete feollen; fæie men on folden.",
  "15842": "Þa hit wes uppen non; þa sunne gon to nipen.",
  "15843": "þer wes Oswy of-slaȝen; & idon of lif-daȝen.",
  "15844": "& his sune & his æm; & eorles sume uiuen.",
  "15845": "þer weoren niȝe þusu[n]de; ðringes norðerne.",
  "15846": "islaȝen i þan dæiȝe; þa duȝeðe wes þa lasse.",
  "15847": "& þe king Penda; sære wes iwunded þa.",
  "15848": "& þonene gon wende; æst to his londe.",
  "15849": "Oswy hæfden ænne sune; Osric wes his nome.",
  "15850": "he wes ane stunde; mid Cadwaðlane kinge.",
  "15851": "in his h[i]rede iued; & deorliche ifostred.",
  "15852": "Osric bisohte Cadwalan; swa mon scal his lauerde don.",
  "15853": "þat he moste beon his mon; & his fader lond habbeon.",
  "15854": "Cadwaðlan him ȝet; al þat he ȝirde.",
  "15855": "he bitahte him an hond; al his fader kine-lond.",
  "15856": "hehte hine hit habben; & halde mid wunne.",
  "15857": "God king wes Cadwaðlan; swa him wes icunden.",
  "15858": "he wes king hire; seouen and feouwerti ȝere.",
  "15859": "Þa uerde he to Lunden; to gladien þa leoden.",
  "15860": "and heold ane metsunge; mid þan uolke of Lundene.",
  "15861": "he æt of ane uisce uret-liche swiðe.",
  "15862": "ær þe uisc i-eten weore. i-uueled was þe ki[n]g.",
  "15863": "seouen niht & enne dæi; þe king a þan ufele læi.",
  "15864": "nes þer nan oðer red; seoððen wes þe king ded.",
  "15865": "heo bureden hine in Lunden; særi weoren þa leoden.",
  "15866": "Enne sune hafde Cadwaðlan; Cadwalader ihaten.",
  "15867": "he wes Penda suster sune; al of kingen icume.",
  "15868": "þeos feng to his riche; after his fader daiȝe.",
  "15869": "Swiðe leoflic wes þe mon; his leoden hine luueden.",
  "15870": "he wes swiðe god cniht; and swiðe sturne inne fiht.",
  "15871": "æh an his daȝen ilompen; reoðen on leoden.",
  "15872": "Ærst aswond þat corn here; ȝeond al þas kineriche.",
  "15873": "þer-after hit wes swa deore; & al folc gon to deȝen.",
  "15874": "swa þat þu mihtes fare fulle seouen nihte.",
  "15875": "þat no mihtest þu. þurh nene chep; finde neouwer na bred.",
  "15876": "an burȝe and on londe; leoden weoren ȝeoumere.",
  "15877": "no nan uolc on londe; þat of-fingred nes sære.",
  "15878": "Þa þat wes idriuuen; longe ȝeond þas leoden.",
  "15879": "þa com þer an-oðer sorȝe; þer-after ful sone.",
  "15880": "þat quale com on orue; vnimete swiðe.",
  "15881": "þer cheorl draf his sulȝe; i-oxned swiðe fæire.",
  "15882": "oðer while he brohte ham; halue his oxen.",
  "15883": "oðer brohte enne; þe oðer no brohte nenne.",
  "15884": "and swa hit on leode; ilaste wel longe.",
  "15885": "Þer-after sone; sorȝen vnimete.",
  "15886": "comen to folke; ȝeond al þas kine-þeode.",
  "15887": "uppen þan monen; morð wes iwurðen.",
  "15888": "quelen þa eorles; quelen þa beornes.",
  "15889": "quelen þa þeines; quelen þa sweines.",
  "15890": "quelen þa lareden; quelen þa leouweden.",
  "15891": "quelan þa ældren; quelen þa ȝeongeren.",
  "15892": "quelæn þa wifmen; quelen þa wanclen.",
  "15893": "þat no mihte on þan ende; þat folc on þan londe.",
  "15894": "burien þa dede; swiðe heo gunnen deȝe.",
  "15895": "þat ofte in þan putte; þer me þene dede isette.",
  "15896": "þer deiȝede þe quike uppen þen dede.",
  "15897": "And swa hit ilomp wide; ȝeond Ænglene þeode.",
  "15898": "þat folc ut of londe flah on ælche ænde.",
  "15899": "monie hundred tunen; bi-læued weoren of monnen.",
  "15900": "þat lut me uinde mihte; men uaren ȝeond londe.",
  "15901": "Wa wæs Cadwalader; þe king wes on londe.",
  "15902": "for scome he ne mihte fleon; no for hærme her beon.",
  "15903": "Neoðeles he hine biþohte; hu he faren mahte.",
  "15904": "he nom his maðmes alle; and his m[e]n deore.",
  "15905": "& bah suð ouer sæ. into Brutaine.",
  "15906": "and nom þe[r] wickinge; mid Alaine þan kinge.",
  "15907": "þe wæs sune Salemonnes. þas sele kinges.",
  "15908": "þe swiðe lufede Cadwaðlan; þe while his daiȝes ilaste.",
  "15909": "Þær Alæin þe king; Cadwalader under-ueng.",
  "15910": "& funde him in þan londe; al þat he wolde.",
  "15911": "þurh elleouen ȝere; þe king wunede þere.",
  "15912": "& elleouen ȝere; þe sorhȝe wunede here.",
  "15913": "þat wes hunger & hette; nefede þat folc nenne mete.",
  "15914": "& þe qualm muchele; þe wes on moncunne.",
  "15915": "Þat folc flah in-to wuden; & wuneden in þe cluden.",
  "15916": "leien in þa stan-graffen; & liueden bi deoren.",
  "15917": "heo l[i]ueden bi wuden; heo l[i]feden bi wurten.",
  "15918": "bi moren and bi rote; nas þer nan oðer boten.",
  "15919": "Þa elleue ȝer weoren; on fast aȝeongen",
  "15920": "þa sunne gon to scine; þe rein bi-gon to rine.",
  "15921": "þe qualm gon to stunte; men gunnen to sturien.",
  "15922": "ut of wude heo droȝen; and wuneden in tunen.",
  "15923": "Heo speken to-somne; & spileden bi-tweonen.",
  "15924": "and nomen heore sonde; and sende in-to Sex-londe.",
  "15925": "and cudden heore cunne; of heore quale-siðe.",
  "15926": "& hu heo ifaren hafden; elleue ȝeren.",
  "15927": "& hu þat ufel wes at-stunt; & hu þa tunes ibuld.",
  "15928": "and hu þer wes fæiȝer lond; i-noh seoluer and gold.",
  "15929": "& beden heom cumen swiðe; hider to heore icunde.",
  "15930": "for þa Bruttes þa ær weoren here; æuere heo weren fleme.",
  "15931": "no durste heo næuere mængen; imong Englisce monnen.",
  "15932": "no nawhit heo nusten; of heore uare-costen;",
  "15933": "þat weoren heore sonden. isend to Sex-londen.",
  "15934": "Þa heȝe Sexisce men; iherden þas sonden.",
  "15935": "þa fusden touward sæ; fifti þusende.",
  "15936": "baldere beornen; mid scelden and mid burnen.",
  "15937": "mid wifen and mid children; to þissen londe wenden.",
  "15938": "Mid þan formeste swipen; her comen þreo hundred scipen;",
  "15939": "siȝen after seoððe; sixti to-somne.",
  "15940": "bi sixe bi seouene; bi tene bi eolleue.",
  "15941": "bi twelue bi twenti; bi þritti bi feowerti.",
  "15942": "Mid heom com Æðelstan; þe æ[ð]ele ut of Sexen.",
  "15943": "inne Lundene hine cruneden; & houen hine to kingen.",
  "15944": "Edward þe king þesne biȝat on are chiuese.",
  "15945": "þis wes þe formeste Englisce mon; þe al Ængle-lond biwon.",
  "15946": "he wes icruned and ieled. þis lond wes al his aȝen.",
  "15947": "and seoððen he wuneden here; sixtene ȝere.",
  "15948": "Hit ilomp inne frimdæȝen; feor her bi-æften.",
  "15949": "þat her wes an heh mon; Inne wes ihaten.",
  "15950": "Þe king wende to Rome; to þan heȝe dome.",
  "15951": "and he Peteres weofed þere; wunliche isohte.",
  "15952": "brohte þer to lake; his maðmes leofe.",
  "15953": "Þa ȝet he dude mare; to Peteres are.",
  "15954": "of æuer-elche huse; þat hus-bonde wunede.",
  "15955": "& his biweddede wif weore; on þere ilke wike.",
  "15956": "þe king enne peni ȝette; to Peteres huse.",
  "15957": "Inne wes þe uormeste mon; þe Peteres peni bigon.",
  "15958": "Þa Inne king wes him ded. and his laȝen weoren aleid.",
  "15959": "þa a-feol þat feoh here; fif and sixti ȝere.",
  "15960": "a þet Aðelstan com liðen; in-to þissen londen.",
  "15961": "& hafden iwuned here; fulle fiftene ȝere.",
  "15962": "Þe king his fet custe; and faire hine igrette.",
  "15963": "& eft þat ilke feoh ȝete. þat Inne king dude ære.",
  "15964": "& swa hit hafeð ist onde; æuer seoððe a þisse londe.",
  "15965": "Drihten wat hu longe; þeo laȝen scullen ilæste.",
  "15966": "þa tiden comen sone; to Cadwaðlader kinge.",
  "15967": "into Brutaine; þer þar he wunede.",
  "15968": "mid Alaine kinge; þe wes of his cunne.",
  "15969": "me dude him to unde((r))-stonde; of al þisse londe.",
  "15970": "hu Aðelstan her com liðen; ut of Sex-londen.",
  "15971": "and hu he al Angle-lond; sette on his aȝere hond.",
  "15972": "and hu he sette moting; & hu he sette husting.",
  "15973": "and hu he sette sciren; and makede frið of deoren.",
  "15974": "& hu he sette halimot; & hu he sette hundred.",
  "15975": "and þa nomen of þan tunen; on Sexisce runen.",
  "15976": "& ȝilden he gon rere; mucle & swiðe mære.",
  "15977": "& þa chirchen he gon dihten; after Sexisce irihten.",
  "15978": "and Sexis he gan kennen; þa nomen of þan monnen.",
  "15979": "and al me him talde; þe tiden of þisse londe.",
  "15980": "Wa wes Cadwaledere; þat he wes on liue.",
  "15981": "leofere him weore on deðe; þeone quic on life.",
  "15982": "særi wes his heorte; and sorhful wes his duȝeðe.",
  "15983": "Wið his freond he spac ofte;",
  "15984": "hu he faren mihte. and iw[i]nnen his rihte.",
  "15985": "and wulchere wise he mihte; wið Aðelstane fihte.",
  "15986": "& i-winnen his cunde; æft to his honde.",
  "15987": "þa Aðestan and his cnihtes; eke heolde mid unrihte.",
  "15988": "Sume him radde to uehten; summe wrið to wurchen.",
  "15989": "þat he mosten of Aðelstan. halden his lond and beon his mon.",
  "15990": "Vnder þissen uare-coste; he sumnede ferde.",
  "15991": "of alle þane monne; þat he bi-ȝeten mihte.",
  "15992": "& somnede alle þa scipen; þa bi þare sæ fluten.",
  "15993": "and þohte mid strengðe; steppen to londe.",
  "15994": "Þa þe ȝaru wes þa uerde; & þas scipen ibone.",
  "15995": "com þe win[d] suðerne. þa sæt an heore wille.",
  "15996": "Þa sæide þe king; Nu to scipe an hiȝing.",
  "15997": "And þe king in-to chirche gon wenden; Godes werk to worchen.",
  "15998": "and masse þer iherden; of mære ane preoste.",
  "15999": "Þe king læi on cneouwen; and cleopede to Crist[e].",
  "16000": "& bed ure Drihten; þe walt alle deden.",
  "16001": "þat he from him-selue; taken him sende.",
  "16002": "ȝif hit weore iqueme; þan heouenliche Deme.",
  "16003": "wheðer he scolde liðen; þe he scolde bi-lauen.",
  "16004": "Þe while þe he spac touward Goden; þa gon he to slepen.",
  "16005": "þa gon he to slumme selehðe him wes ȝiueðe;",
  "16006": "of seoluen ure Drihten; þe scop þis dæȝes lihte.",
  "16007": "Þenne þe king imætte. a cneouwen he slepte.",
  "16008": "þat him com bi-foren gon; a wunder ane fair mon.",
  "16009": "& þas word kende; to Brutte((ne)) kinge.",
  "16010": "A-wake Cadwalader; Crist þe haueð deore.",
  "16011": "and ȝarke þine uore; and far swi[ð]e to Rome.",
  "16012": "þu uindest ænne pape; preost mid þan bezste.",
  "16013": "he þe ((scal)) scriuen; of þine weorld-lifen.",
  "16014": "þat hine sunen alle; scullen þe from falle.",
  "16015": "and þu scalt wurðe clene; al þurh Godes dome.",
  "16016": "of alle þine misdede; þurh mihte of ure Drihte.",
  "16017": "And seo[ð]ðen þu scalt i-witen; and faren to heofne-richen.",
  "16018": "for no most þu nauere-mære; Ængle-lond aȝe.",
  "16019": "ah Alemainisce men; Ænglen scullen aȝen.",
  "16020": "and næuermære Bruttisce men; bruken hit ne moten.",
  "16021": "ær cume þe time; þe iqueðen wes while.",
  "16022": "þat Merlin þe witeȝe; bodede mid worde.",
  "16023": "Þenne sculle Bruttes sone; buȝen to Rome;",
  "16024": "and draȝen ut þine banes alle; of þene marme-stane.",
  "16025": "and mid blissen heom uerien; uorð mid heom-seoluen.",
  "16026": "in seoluere and in golde; in-to Brutlonde.",
  "16027": "Þenne sculle Bruttes anan; balde iwurðen.",
  "16028": "al þat heo bi-ginneð to done; iwurðeð after heore wille.",
  "16029": "þenne scullen i Bruttene; blissen wurðen riue.",
  "16030": "wastmes and wederes sele; after heore i-wille.",
  "16031": "Þa awoc Cadwalader; wu[n]der him þuhte.",
  "16032": "strongliche he wes auæred; ladliche of-furhte.",
  "16033": "to wulche þinge hit iteon wolde; þat him wes itacned þere;",
  "16034": "Ofte he lette runen; ofte he lette ræde.",
  "16035": "and seowede hit þan kinge; þe wunede in þan londe.",
  "16036": "þe inemned wes Alain; Cadwalader nexte mæi.",
  "16037": "Þe king sende his sonde; ȝeond al his londe.",
  "16038": "and lette beoden alle. þa bocares wise.",
  "16039": "and talden heom þa tacni[n]ge; of Cadwalader kinge.",
  "16040": "Þær heo gunnen ræde; þer heo gunnen rune.",
  "16041": "& radden him to taken on; al swa Godd him hafde itakned to don.",
  "16042": "Þer he bi-lafde; his scipen and his leode.",
  "16043": "his wæi and his iwille; He cleopede heom to stille.",
  "16044": "Yuni and Iuore; beiȝen heo weoren him deore.",
  "16045": "Yuor wes his step-sune; and Yuni his suster sune.",
  "16046": "beien heo weoren him leofe; beine heo weoren him deore.",
  "16047": "heo weoren cnihtes beien; and swiðe wel idihte.",
  "16048": "Þus spac Cadwalader; þe king wes of Bruttene.",
  "16049": "Yuor and Yuni beiene; ȝet senden of mine leode.",
  "16050": "hercnieð mine lare. no scal hit eou reouwe nauere;",
  "16051": "Of heouene me beoð icume; h((i))ȝe Godes tacne.",
  "16052": "þat ich scal faren to Rome; to þan pape wel idone.",
  "16053": "Þe pape hatte Sergius; he weteð Peteres. hus.",
  "16054": "me and mine wiue; he scal bletseiȝen & scriue.",
  "16055": "& þer we scullen ure daȝes ba; driuen to þan ende.",
  "16056": "longe bið auer; no iseo ȝe me æft næuere.",
  "16057": "Ah here ich bi-tache; inc Walisc lond; þat ȝet stond a mire hond.",
  "16058": "and nimeð þas muchele uerde; and fareð to þan londe.",
  "16059": "and haldeð hit ((on)) wunne; þa wile ȝe maȝen hit werie.",
  "16060": "and ich inc halsi beien; þurh þan heouen kinge.",
  "16061": "þat unker æiðer oðer; luuie swa his broðer.",
  "16062": "and habbeoð þat lond auer-mære. tou æure liues ende;",
  "16063": "& brukeð hit on wunne; & eouwer bernen alle.",
  "16064": "Yuni hit wes itacned me; alse ȝe scullen nu i-seo.",
  "16065": "for Merlin þe wise; hit seide mid worde;",
  "16066": "al of mine for[ð]-fare; & of mire unimete care.",
  "16067": "and Sibillie þa wise; a bocken hit isette.",
  "16068": "þat ich scal iuullen; mines Drihtes wille.",
  "16069": "Alc faren nu his wæi; and habbeoð alle godne dæi.",
  "16070": "Cadwalader fusde; þat he com to Rome.",
  "16071": "þer he Sergius funde; þene iselie pape.",
  "16072": "he scraf Cadwalader; þe king wes of Bruttenne.",
  "16073": "Ne wunede þe king þer; bute uifte half ȝere.",
  "16074": "þa com him ufel on; swa Godd hit wolde habben idon.",
  "16075": "elleoue daȝes biforen Maiȝe; he ferde of þisse liue.",
  "16076": "and his saule sende to þan heouen-lic%che kinge.",
  "16077": "His ban beoð iloken faste; i guldene cheste.",
  "16078": "and þer heo scullen wunie; þat þa daȝes beon icume((ne)).",
  "16079": "þa Merlin ine iuurn daȝen; vastnede mid worden.",
  "16080": "Ga we nu to Yuni a-ȝan; & to Iuore his wedde-broðere.",
  "16081": "Heo somneden ferde; wide ȝeond þan ærde.",
  "16082": "forð heo gunnen fusen; mid fif hundred scipenen.",
  "16083": "nes hit nawit longe; þat heo ne comen to Walisce londe.",
  "16084": "Al þas Bruttes weoren to-driuen; ȝeond cludes & ȝeond cliuenen.",
  "16085": "ȝeond chirchen & ȝeond muneccliuen. ȝeond wudes & ȝeond liðen;",
  "16086": "Sone me heom saiden. þat isiȝen weoren to londe.",
  "16087": "mid Iuore & Yuni; ten siðen fifti.",
  "16088": "scipen brade-fulle; of Brutten swiðe balde.",
  "16089": "Þæs Bruttes on ælc ende; foren to Walisce londe.",
  "16090": "and heore laȝen leofeden; & heore leodene þæuwen.",
  "16091": "and ȝet wunie[ð] þære; swa heo doð auere-mære.",
  "16092": "& Ænglisce kinges; walden þas londes.",
  "16093": "& Bruttes hit loseden; þis lond and þas ((leoden))",
  "16094": "þat næuere seoððen mære; kinges neoren here.",
  "16095": "Þa ȝet ne com þæs ilke dæi; beo heonne-uorð alse hit mæi.",
  "16096": "i-wurðe þet iwurðe; i-wurðe Godes wille.",
  "16097": "              Amen."
}