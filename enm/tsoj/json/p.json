{
  "1": "I N Tiberius tyme þe trewe Emperoure",
  "2": "when Cesar hym-seluyn was cesed in Rome",
  "3": "whils Pilat profest was vnder þe prince riche",
  "4": "And demed Iustyse of þe Iues londes",
  "5": "Erode vnder Emperoure als herytage wolde",
  "6": "Kynge of galile calde when þat criste dyed",
  "7": "þof Cesar sakles war þat oft syn hated",
  "8": "Thurgh Pilat pyned he was & putt on þe rode",
  "9": "A pilar phytgh was doune on þe playne erthe",
  "10": "His body bonden þerto & betyn with scourges",
  "11": "whyppes of wirebule vm-be his white sydes",
  "12": "To ałł on rede blode rann als rayne in þe strete",
  "13": "Sithen stoked on a stole with stiff men handes",
  "14": "Blyndefelde als a bee buffets hym raghten",
  "15": "If þou be profett of pryse profecy vs now",
  "16": "which beryn of þe borde buffett þe laste",
  "17": "A strange croune of thorne throngon on his heued",
  "18": "Vm-kestyn with a cry and on crosse done",
  "19": "For ałł þe harmes þat he had hasted he noght",
  "20": "On þaim vylany to venge . þat his vaynes brasten",
  "21": "Bot ay taryed of þe tyme if þai turne wolde",
  "22": "And gaf þaim space þat hym spilt þof it spedde litiłł",
  "23": "Fourty wynter als I fynde and no lesse tyme",
  "24": "Tiłł it tid on a tyme þat Titus of Rome",
  "25": "þat ałł Gascoyne gat & gyen þe nobiłł",
  "26": "whilke noye neghed hym to . in Nero tyme",
  "27": "He had a malady vn-meke in myddes þe face",
  "28": "þe lipp laye on a lumpe lyuerde on þe cheke",
  "29": "Als a kankyr vnclene . it clunchyd to-gedyr",
  "30": "Also his fleschely fader a ferly be-tyd",
  "31": "A byke of waspes bees bredde in his nese",
  "32": "þat hewen of his heued oft had he thoght",
  "33": "And waspasius was calde þe waspe bees after",
  "34": "was no leche apon lyue þese lordes couth help",
  "35": "Ne gresese growande to gayne for þair grime sores",
  "36": "Now of Natan to mene Naymes son of grece",
  "37": "þat orewent on þe see fra Cite to other",
  "38": "knew countres fele and kyngedoms many",
  "39": "And was maryner myche & marchand bothe",
  "40": "Cytesens of surry sent hym to Rome",
  "41": "To þe hatiłł Emperoure an erand fra Iues",
  "42": "Calde Nero be name þat þaim noye wroght",
  "43": "Of his tribut to tełł þat þai take wolde",
  "44": "Natan to Nero nomme on his waye",
  "45": "Ouer þe grekkys grounde on þe grym waghes",
  "46": "On hegh see þai sayle ouer þe salt water",
  "47": "with a dromonde on þe depe driwes ouer swyth",
  "48": "þe wynde wayned ouer and þe water bolnes",
  "49": "Cloudes claterd on loude als þai cleue sulde",
  "50": "þe rak with a rede wynde rofe on þe myddes",
  "51": "And sonn settes on þe see at þe south-weste",
  "52": "It blew at þe brode see bolned vp faste",
  "53": "And Natan naymeson on þe north dryues",
  "54": "So þe waw and þe wynde on þe water meten",
  "55": "þat ałł horled on a hepe þat þe helme ȝemed",
  "56": "Natan fled for ferde vndirneth þe heche",
  "57": "Lete þe water and þe wynde wirke als þai lykyd",
  "58": "þe schipp schare opon schore schot fra Rome",
  "59": "To þe costes vncouth yerne on he hyes",
  "60": "Rappes on radly a-pon raggyd towris",
  "61": "þe brade sayle on a brayde brosten in two",
  "62": "þe ton ende was þan to-warde þe heuen",
  "63": "þe tother doune in þe depe . als he droune sulde",
  "64": "Ouer wilde wawes he went als he welt wolde",
  "65": "Strake ouer þe stremes thurgh stormes & wyndes",
  "66": "with mych anger at þe laste as oure lorde wolde",
  "67": "Ałł boune at a byr tiłł burdeus hauen",
  "68": "By þat war bernes at þe banke barons & knyghtes",
  "69": "And Ceteseyns of þe Cite selcouthe thoghtyn",
  "70": "þat euer barge or bote or beryn on lyfe",
  "71": "Vn-parissed passed þe paryls war so many",
  "72": "þai tokyn hym to Titus for he þair tong knewe",
  "73": "And frayned how fer þe flode had hym wayned",
  "74": "Sir oute of surry . he sayde I am comen",
  "75": "To Nero sandisman sent . to þe senur of Rome",
  "76": "Fra Sisteus his seriaunt with certayne lettres",
  "77": "þat es Iustice and Iuge ouer þe Iues ałł",
  "78": "Me war leuer with þat lorde lenged þat I war",
  "79": "þan ałł þe golde on þe grounde þat euer god made",
  "80": "þe kynge in-to counseil called hym sone",
  "81": "Says . can þou any cure thurgh craft apon erth",
  "82": "To softyn þe grete sore þat sittes on my cheke",
  "83": "I sulde redely þe rewarde & to Rome sende",
  "84": "Natan nyckes hym with naye says he nane couthe",
  "85": "Bot war þou kyd in kyth þare as criste dyed",
  "86": "þare es a worthy wyfe a womman clene",
  "87": "þat has souerayne salue for alkyn sore",
  "88": "Now tełł me quod titus & þou sałł tyde þe better",
  "89": "what medycyn es maste þat þat may vses",
  "90": "whether gomm or grese or other gode drynkes",
  "91": "Or charme or chauntement I charge þe to saye",
  "92": "None of þese quod Natan bot now wiłł I tełł",
  "93": "þare was a lorde in oure lande whiles he lyf had",
  "94": "Proued for a prophet for his praysed dedes",
  "95": "And borne in Bedelem . of a byrde clene",
  "96": "And scho a mayden vnmerryd . þat neuer man touched",
  "97": "Als clene als þe clyff . þar cristałł sprynges",
  "98": "with-outen hosbande helpe bot þe haly gaste",
  "99": "A kynge and a knafe childe consayued at hir ere",
  "100": "A takynnynge of þe trinite touchyd hir had",
  "101": "Thre persons in a place . proued to-gedir",
  "102": "Ilke grayne es god & a god bot ałł",
  "103": "Ałł thre er bot ane . als elders vs telles",
  "104": "þe first es þe fader . þat formyd was neuer",
  "105": "þe secunde es þe son of his syde growen",
  "106": "þe thred es in heuen with hym þe hegh halygaste",
  "107": "Nouther marked no made . bot men fra þaim passes",
  "108": "Ałł er þai endeles . and euen of a myght",
  "109": "Als sone was þe son . als þe selfe fader",
  "110": "þe halygast with þaim for soth had þai euer",
  "111": "þe secund person he sent was to þe erth",
  "112": "To take care man-kynde of a clene mayden",
  "113": "So vnknawen he come . caytifs to helpe",
  "114": "& wroght wonders Inow . to he wa dreid",
  "115": "wyne of water he wroght at a woreden",
  "116": "Ten lazars at a loke leched he at ones",
  "117": "Pyned with þe palsy he put þaim to hele",
  "118": "þe dolwyn men fra þe dede ich day he raysed",
  "119": "Croked and kankerd couerde he ałł",
  "120": "Both þe domm & þe defe with his dere werkes",
  "121": "Dyd myracles ma . þan I in mynde hafe",
  "122": "þar' es no counter' ne clerke þat couth þaim ałł rede",
  "123": "Fyue thousand of folke was ferly to here",
  "124": "with twa fisches he fedd . & fyue berly loues",
  "125": "& ich freke had his fiłł & yhitt was leued",
  "126": "Of brede and brokyn mete berelepes twelfe",
  "127": "þare seued hym of a sorte . seuenty . & mo",
  "128": "þose ałł tiłł hym his disciples has he chosen",
  "129": "þat to cites he sent his saghes to prechyn",
  "130": "Ay be two and be two his wordes to schewen",
  "131": "hym seuyd of a-nothir sorte semely twelfe",
  "132": "Pore men & noght proude þat apostels war calde",
  "133": "& þaim he ches haly kyrke for-to maynetyin",
  "134": "Thurgh vales of þe worlde þese war þair names",
  "135": "Petre Iames & Iohn & Iacob þe ferth",
  "136": "þe fyfte of folouers Philipp was haten",
  "137": "þe sexte symond was calde & þe seuent eke",
  "138": "Bartilmew þat es boune breke wolde he neuer",
  "139": "þe aghtyn man was Mathew þat es mych loued",
  "140": "Tade and Thomas here er ten euen",
  "141": "Andrew þe elleuent þat auntred hym ofte",
  "142": "Be-for princes to preche was petres brothir",
  "143": "þe last man was vnlele & lethir of his dedes",
  "144": "Iudas þat Iesu to þe Iues salde",
  "145": "Sithen hym-selfe he sloghe for sorow of þat dede",
  "146": "his body on a blak tre he brast in þe myddes",
  "147": "when crist had heryd hełł ałł haly was turnyd",
  "148": "For þat cursyd man Matheu þai chesed",
  "149": "yhitt vnbaptist was both Barnabe & Paule",
  "150": "And noght knew of crist bot come sone after'",
  "151": "þe princes & prelates at þe pase tyme",
  "152": "Ałł þai hatyd hym harde for his haly werkes",
  "153": "It was a dolefułł dede when þai his dede castyn",
  "154": "Thurgh pilat pyned he was þe profest of Rome",
  "155": "þat ilke worthy wyfe þat I are neuende",
  "156": "Has his visage in hir vayle vernyk sho hight",
  "157": "Pryntyd priuely & playne . þat no poynt wantyd",
  "158": "For luf he lefte it with hir ałł hir lyfe tyme",
  "159": "þar es no gomme on þis grounde þat is grym wounded",
  "160": "Meselry ne myschefe na man opon erth",
  "161": "þat kneles doune to þat cloth & on crist leues",
  "162": "Ałł hurtes it heles with-in a hand-while",
  "163": "A Rome renayed quod þe kynge . þe riche Emperoure",
  "164": "Cesar þat synfułł wryche þat sent hym fra Rome",
  "165": "whithen had þai bene law layde vnder þe erth",
  "166": "when pilat prouest was þat siche a prince Iuged",
  "167": "Or thre woredes war wele won to þe ende",
  "168": "þe kankyr þat þe kynge hadd clenly was heled",
  "169": "with-outen faute in þe face in flesch or in hyde",
  "170": "Als new als þe web þat neuer was wemmed",
  "171": "A curtase criste quod þe kynge þan",
  "172": "was werke þat I wroght worthy þe tiłł",
  "173": "Na dede þat I done hafe bot þi dede menyde",
  "174": "No neuer saghe þe in sight god son dere",
  "175": "Bot now graunte me my bone blissed louerde",
  "176": "Sir Nero to noye & new hym sorow",
  "177": "And I busk and boune þaim bale for-to wirke",
  "178": "To do þat deuel on daw and þi dede venge",
  "179": "Tełł me quod titus what takyn he lefte",
  "180": "To þaim þat knew hym for criste & his crafte leuyd",
  "181": "Neuyn þou trinite . be name as thryse",
  "182": "And þar-with baptist be in blissed water",
  "183": "Forth þai fetten a fatt & fyllyn þare",
  "184": "Made hym cristyn kynge . þat after criste serued",
  "185": "Currours to ich coste þai þair course made",
  "186": "And ałł his barnayge sone to burdeux broght",
  "187": "Sithen with sanedisman sent vn-to Rome",
  "188": "þe sely and þe fayre cure his fader to schew",
  "189": "And he was glad of þat grace & gretely he thanked",
  "190": "And loude criand to criste & karpand sayde",
  "191": "whethir worthly god in wham þat I leue",
  "192": "Als þou in bedlem was borne of a bryght mayde",
  "193": "Send me helpe of my hurte & here I avoue",
  "194": "To be dede for þi dede bot it be dere boght",
  "195": "þat tyme Peter was pape & preched in Rome",
  "196": "Of þe lawe & þe lare þat oure lede askys",
  "197": "Fylowyd fast of þe folke & to þe fayth turnyd",
  "198": "Crist wroght for þat wy wonders many",
  "199": "þare-of waspasian was war þat þe waspes had",
  "200": "Sone he sendes hym to & he þe soth tolde",
  "201": "Of criste and þe curecheue þat cured þe seke",
  "202": "Als Natan Naymeson had done þat Nero to come",
  "203": "And to counsayle was called knyghtes of Rome",
  "204": "And sent sone on one messengers mony",
  "205": "twenty knyghtes þat war kydd þe curechefe after'",
  "206": "with-outen tribute or trew tenefułł wayes",
  "207": "þe knyghtes with þe curechefe come be-lyue",
  "208": "þe pape gaf pardon þer-to & went þare ogayne",
  "209": "with procession and prese of princes and dukes",
  "210": "when þe womman was war þat þe wede aght",
  "211": "Of saynte Petre þe pape þar' plaght sho hir doune",
  "212": "Vmfoldes his fete and to þe freke sayde",
  "213": "þis haly curechefe and I þi kepynge es In",
  "214": "þan began þe beryn bitterly to wepe",
  "215": "For þe dolefułł dede of his dere mayster",
  "216": "& longe stode in a stede or he stynte wolde",
  "217": "when sho vnclosed þe cloth þat crist for-wroght",
  "218": "þe wede fra þe woman he wapp at þe laste",
  "219": "Receyued it with reuerence & rynnand teres",
  "220": "To þe place with þe prese passed on faste",
  "221": "& ay held it on heght þat ałł byhalde myght",
  "222": "Twelfe Barons bolde þe Emperour bad wende",
  "223": "And þe pape departid fra þe peple swythe",
  "224": "Vernyk and þe vayle waspasian þai broght",
  "225": "& saynt Petre þe pope þat presaunt bare",
  "226": "Bot a ferly be-fełł be-for þa ledes ałł",
  "227": "In þair temple be-tid tenefułł thynges",
  "228": "Mahoune & þe Mawmettry molt ałł to pouder",
  "229": "And ałł to-crached als þe cloth thurgh þe kyrke ȝode",
  "230": "In-to þe palace þe pope with þe prince ȝede",
  "231": "knyghtes kepes þe clathe & on knes falles",
  "232": "Ane ayre flaghe þar-fra þai felyd it ałł",
  "233": "was neuer odur ne ayre opon erth swetter",
  "234": "þe curechefe clensed it-selfe & so clere wex",
  "235": "Myght no lede þar-on loke for lyght þat it keste",
  "236": "Als it aproched to þe prince he putt vp his heued",
  "237": "For comforthe of þe clath he cryes on loude",
  "238": "Lo lordes he sayde þe liknes of criste",
  "239": "For wham my bote now I byde for his bitter woundes",
  "240": "with loude dole and with dyn ałł of hym one",
  "241": "þe pape vayled þe vayle & his visage touched",
  "242": "þe body sithen ałł aboute & blissed it thryse",
  "243": "þe waspes wytes away & ałł þe wa after",
  "244": "þat are laythir was lighter was neuer'",
  "245": "þare was pypynge & play departyng of stryfe",
  "246": "ȝoledynge grace to god many grete lorde",
  "247": "þat curechefe vp in þe ayre fra þaim ałł hanged",
  "248": "þe symple peple myght see to þe soper tyme",
  "249": "þe vernykyłł after vernyk waspasian it called",
  "250": "Gert gayly it gyse in golde and in siluer",
  "251": "yhitt es þe visage in vayle als vernyk it broght",
  "252": "þe Romayns teldys it Rome & for Relyk haldes",
  "253": "þat wonke Nero had noy and na nyght reste",
  "254": "For his tribute was vntane as Natan talde had",
  "255": "he somonde kynges to com counsayle to halde",
  "256": "Ereles and ałł men þe Emperour aboutyn",
  "257": "He sembled þe senatours sone apon haste",
  "258": "To Iugge what Iues best myght on þe Iues be takyn",
  "259": "And demed be dome þe dukes for-to wende",
  "260": "þat war curyd thurgh criste þat þai on crosse slynyg",
  "261": "þe tane waspasian was of þe wyes twyne",
  "262": "þat þe trauayle vndertoke & Titus þe tother",
  "263": "A bolde beryn on a blonke & of his body comen",
  "264": "No ferr' syb fra hym-selfe . bot his awen sone",
  "265": "Crouned kynges war þai both & myche criste lufed",
  "266": "Of his grace gretely þat þaim of grame broght",
  "267": "Moste þai haldyn in hert þair hetes to kepyn",
  "268": "And þaire forwarde to fułłfiłł þat þai be-fore made",
  "269": "þan was roghtlynge in Rome rubbyng of brynys",
  "270": "Schymbrynge of sharp stele scheledes dressen",
  "271": "Laght leue at þe lorde & raysed þair signe",
  "272": "A grete dragon ałł of golde & ałł þe gomes after",
  "273": "Be þat schippes war shoryd & schot in-to þe see",
  "274": "Taclid and atyred on tolterande waghes",
  "275": "Freshe water & wyne wondyn in sone",
  "276": "And stufed with alkyn store þat þaim strenght sulde",
  "277": "þar was floynes in þe flode farcostes many",
  "278": "Cogges and crayers castelde ałł",
  "279": "And gales of grete strenght with goldyn fanes",
  "280": "Brayde ouer þe brade see aboute fyue myle",
  "281": "þai tokyn vp topsayle when tydes ???yn",
  "282": "had bir on þe bak & þe ????? latchyn",
  "283": "Soght ouer þe sa? ??? ??? ????ours many",
  "284": "Rafe vp at ?? port Iaf in þe Iues lande",
  "285": "Surry Cesar lond þou may sygh euer",
  "286": "Mikełł wo mon þe be wroght in walled tounes",
  "287": "Cites vnder syon now es ȝoure sorow here",
  "288": "þe dede of dereworth crist dere mon be ȝolden",
  "289": "Now es bedelem þi bost broght tiłł an ende",
  "290": "Ierusalem & Ierico for-Iugged wriches",
  "291": "Sałł neuer kynge of ȝoure kynde with croune be anoynt",
  "292": "Ne in þe for Iesu sake iouke in more",
  "293": "Apon surry þai setyn in hegȝd with-In",
  "294": "Brynt ay þe bak & fułł bare leftyn",
  "295": "was noght bot ruryng in þe riche townes",
  "296": "And rade fułł raschely ałł þe land ouer",
  "297": "Takyn toures & townes teldes fele",
  "298": "Brustyn ȝates of brasse mony burgh wonnyn",
  "299": "Ałł þe haythen here þai hew to þe dede",
  "300": "Both on bent & in burgh þat abyde wolde",
  "301": "þe Iues to Ierusalem þare Iosaphus dwellid",
  "302": "Flowyn als þe foule þat faucon walde strike",
  "303": "A cites vnder syon þat sett was fułł fayre",
  "304": "with many torrettes and toures þe toune to defende",
  "305": "Mony swilke at þat swynge to þe swerde ȝode",
  "306": "For penys passed þare none if þai paye wolde",
  "307": "Bot did þaim ałł to þe dede & draue þaim ałł doune",
  "308": "with gynnes to Ierusalem þar Iues wer commyn",
  "309": "Sett sadly a sege þe Cite abouten",
  "310": "Pight pauylions done of palen wyse",
  "311": "with rapes of rede silke raysed vp swythe",
  "312": "Grete tentes als a toune of turkys clothes",
  "313": "Chipper on þair chiftane charebokles stones",
  "314": "A gaye egyl of golde on a gaye apiłł",
  "315": "with grete dragons & grym ałł in golde wroght",
  "316": "And lyke to lyons also liggand þar-vnder",
  "317": "Palyd & paynted þe pauylyon was",
  "318": "Stokyn fułł of storys & steynyd with armes",
  "319": "Sithen bretest a-boute bright to be-holde",
  "320": "Or ałł þe sege was sett ȝitt fra þe Cite come",
  "321": "Mene messengeres made fra men of þe law",
  "322": "To þe chefe chiftane þai chosyn þair waye",
  "323": "Did mekely be mauth þair messages at anes",
  "324": "þai sayde to þo Ce?? he vs sent to serche ȝour wiłł",
  "325": "To here cause of ȝoure com & what ȝe couet here",
  "326": "wald waspasyan no worde to þase wyes schew",
  "327": "Bot sent þe sawdan ogayne with twelfe sik knyghtes",
  "328": "he chareged þam for-to gange & þe gomes tełł",
  "329": "þat ałł þe cause of his comyng was crist for-to venge",
  "330": "Say þat I byd þam þe bisshopes ałł",
  "331": "To-morne or vnderne of þe daye vncled & nakyd",
  "332": "vp þair ȝates to ȝelde with ȝeredes in honde",
  "333": "Iche wy in a whyte serke withouten wede othir'",
  "334": "Iues for Iesu Iuggement to take",
  "335": "And brynge Cayphas þat crist thurgh counseil be-trayde",
  "336": "Or to þe walles sałł I wende & walt ałł vnder",
  "337": "Sałł no stone opon stone stande be I pas",
  "338": "þese sonedismen on a sopp to þe Cite wenten",
  "339": "þare þe lordes of þe londe lent war ałł",
  "340": "Tyte talde þair tale & wondir thoght many",
  "341": "Of þat Cayphas cursed was . þat he com sulde",
  "342": "when þere knyghtes to carpyn þus be-gunon",
  "343": "Iues toke þaim tite withouten tale more",
  "344": "þair handes byndes at þair bak with birdyn staues",
  "345": "& of flowen þair fax & þaire faire beredes",
  "346": "Nackynde þaim als a nediłł to þe nether hyde",
  "347": "þair visage blekkyn with blek & ałł þe bodys after",
  "348": "Sithen knytted a corde to iche a knyght swyre",
  "349": "A ches & þam charged þair chefetan to bere",
  "350": "Say vnbuxom haf we bene at his byddyng ȝitt",
  "351": "And noght dredes his dome his dede hafe we hel??",
  "352": "To-morne prime or it passe þai putt it no ferr",
  "353": "It sałł sattiłł on þi-selfe þe sothe as þou says",
  "354": "þus haf we certified to say & sendes þe þis chese",
  "355": "welland wode waspasian w?? þan",
  "356": "Layde wache to þe wałł warnyd in haste",
  "357": "þat ałł maner of men on þe morne sulden",
  "358": "Sone after þe son be sembled in þe felde",
  "359": "He strake vp a standard on a sture wyse",
  "360": "Bellyd als a berfray & brit-fułł of wapyn",
  "361": "when oght faled þe folke þat to þe fight langed",
  "362": "At þat berfray to be betyd sone",
  "363": "A dragon was dressed & drawen on lofte",
  "364": "wyde gapand of golde gomes to swalow",
  "365": "with aroues armyd in þe mouth & also he had",
  "366": "A fachon vnder his fete with foure kene blades",
  "367": "þare-of þe poyntes war pyght in partys foure",
  "368": "Of þese wankyłł folke þer' þai war funden",
  "369": "In furbissynge of þe folke þar þe fachon hanges",
  "370": "þat þai haue wonnon with swerde ałł þe world riche",
  "371": "A bałł of brynand golde þe best was on sett",
  "372": "His tayle trayles þar-vnder þat turne sulde þai neuer",
  "373": "when he was lyfted on lofte þar þe lorde weryd",
  "374": "Bot ay loked on þe londe to ałł laght wer",
  "375": "þar-by þe Cite myght se na saghtelyng wald ryse",
  "376": "Na na trete of trew bot þe toune ȝelde",
  "377": "Or ryd on þe Romans for þai haue rede tane",
  "378": "þare bryttynd to be or þe burgh wynn",
  "379": "Bretist bigly a-boute þe berfray was þan",
  "380": "with a tenefułł turne þat ouer þe toune glayde",
  "381": "þe beste be his brightnes þe beryns myght knaw",
  "382": "On iche a pomyl was pight pencels hee",
  "383": "Of silke & selcouth werke & syluer in betyn",
  "384": "It gliterde als þe glede on þe golde riche",
  "385": "Ouer ałł þe Cite to see als þe son bemes",
  "386": "Be-for þe foure ȝates he fourmed to bige",
  "387": "Sextene thousand some whils þe sege lasted",
  "388": "Sett wardes at þe wałł þat noght a-way schapid",
  "389": "Sex thousand in a sopp þe Cite aboute",
  "390": "was noght whils þe nyght last bot neyng of stedes",
  "391": "Strongelynge of stele wedes stuffynge of helmes",
  "392": "Armynge of olifauntes & othir grete bestes",
  "393": "Agayne þe cristen to com with castełł on bakkes",
  "394": "waspasian in stele wede & his wyes ałł",
  "395": "was dight by daye & dryuen tiłł þe vale",
  "396": "Of Iosaphath þar Iesu sałł Iuggen ałł thynges",
  "397": "And bigly bataylde hym þare to byde þase other",
  "398": "vaward Titus toke to tełł ȝow for-sothe",
  "399": "with sextene thousand saudeours assigned to hym-selfe",
  "400": "Als many in þe mydwarde was merked to lenge",
  "401": "þare waspasian was with princes & dukes",
  "402": "& sexty thousand in þe thrid with a trew knyght",
  "403": "Sir sabyn of surry a siker man of armes",
  "404": "þat prince was of prouynce & myche pople had",
  "405": "Fouretene hundreth in here with helmes to schewe",
  "406": "And ten thousand in tale was at þe tent lefte",
  "407": "hors & harnes fra harmes to kepe",
  "408": "Bot þe bemes in þe burgh blowen on loude",
  "409": "& banars beande þam forthe blisse vs oure lorde",
  "410": "þen assembled war sone & of þe Cite come",
  "411": "A hundreth thousand on hors in hawberks arayed",
  "412": "withouten folk opon fote at þe foure ȝates",
  "413": "þat presed oute at þe place with paues in hand",
  "414": "Fyue and twenty olifauntes defensables bestes",
  "415": "with brade castels on bak out of þe burgh comen",
  "416": "And on iche olyfaunte armed men many",
  "417": "þai drafe oute dromundares deuely thik",
  "418": "A hundreth houshid & hyled in herneys of mayle",
  "419": "Iche best with a big toure þar bold men were",
  "420": "Twenty talde be tale in iche toure euen",
  "421": "Camyls closed in stele a ferly noumbre",
  "422": "Busked to batayle & on bak hadyn",
  "423": "Iche one a turret of tree with ten men of armes",
  "424": "Cheppid fułł of chose men & chareged with wapyn",
  "425": "A wonder noumbre þer was who-so wiłł lysten",
  "426": "And many doghty þat daye þat dred was neuer",
  "427": "Fay fondon in þe felde be þat þe fight ended",
  "428": "Ane olifaunte armed come opon lofte",
  "429": "Couyrde with a castiłł þat craftely was wroght",
  "430": "A tabernacle in þe toure atyred was riche",
  "431": "Pight als a pauylȝon thriti pilars of siluer",
  "432": "& foure graynes of golde with brynnand seregese",
  "433": "þe chekes of þe chayer war charebucle fyne",
  "434": "Couerd with a riche cloth þare Cayphas was sett",
  "435": "A plater of polist golde prest on his breste",
  "436": "with many grete pilar & precious stones",
  "437": "þe lerd men of þe law þat loude couthe synge",
  "438": "with sawtres sityn hym by & þe psalmes talden",
  "439": "Of doghty dauid þe kynge & other dere storyes",
  "440": "Of Ioseph þat noble Ioue. & Iudas þe knyght",
  "441": "Cayphas oute of a kyste kepped a rołł",
  "442": "Redd how þe folke ran ouer þe brade water",
  "443": "when pharao & his folke was drouned in þe flode",
  "444": "And myche of Moyses law menyd þat tyme",
  "445": "when þe faþles folke was in felde comen",
  "446": "& batelde after þe bent with many beryn kene",
  "447": "For banars & bemes & bestes enarmed",
  "448": "Might na man se thurgh þe soyle þe Cite to knaw",
  "449": "waspasian deuysis þe vale ałł a-boute",
  "450": "þat was with banars brade to þe burgh ȝates",
  "451": "So barons & bolde men þat hym a-boute war",
  "452": "He sayde lordes in land lystyn my speche",
  "453": "Here es kynge ne knyght comen to þis place",
  "454": "Baron ne bachelere ne beren þat me folous",
  "455": "þat of his come es criste forto venge",
  "456": "Apon cause þis faythles folke þat hym falsly slowen",
  "457": "Be-holdes to þe hethyn & to þe herde wendes",
  "458": "þe byndynge & þe betynge þat he on body had",
  "459": "Lat noght þis laules ledes laghe at his harmes",
  "460": "þat dere boght vs fra bale with blode of his hert",
  "461": "I qwyt-clayme þe querełł of ałł þe qwyk beryns",
  "462": "And clayme on euer-iche a kynge saue on crist one",
  "463": "þat þis pople to pyne no pite had",
  "464": "Als prouys þe passyon who þe pase redes",
  "465": "It nedes noght in þis note Nero to mene",
  "466": "Na to tret of na trew for tribut þat he askys",
  "467": "Hys querel I quite-clayme. whether he wenes",
  "468": "Of þese rebełł to Rome reson to hafe",
  "469": "Bot more thyng in my mynde moues me to-daye",
  "470": "þat be Reson to Rome þe realte falles",
  "471": "Both þe myght & þe mayn maystri & other",
  "472": "And lordeschip of ilke londe þat ligges vnder heuen",
  "473": "Lat neuer þis fayles folke of vs to wyn",
  "474": "hors ne harnays bot þai it harde bye",
  "475": "Plates ne pysan ne pendande hende",
  "476": "whiles any lyfe may laste or we lyf maye",
  "477": "For þai er faynt of þe faythe & fals of beleue",
  "478": "Nouther grounded in god nor in his grace traysten",
  "479": "Bot ałł in storys of store & in strenght ouer",
  "480": "And we be dyghtyn to-day dryghtyn to serue",
  "481": "Hegħ heuen kynge has hight vs oure mede",
  "482": "Ledys louyd hym also & on loude sayde",
  "483": "To-daye þat flees a fote þe fende haue his saule",
  "484": "Bemes blowen on one blonkes to nye",
  "485": "Stedes stampes in þe felde stith stele vnder'",
  "486": "Sithen in þair stiraps þai striden on lofte",
  "487": "Knyghtes crossed þaim-selfe & tachid þair helmes",
  "488": "with loude clarions þai crye & with cormus pypes",
  "489": "Tymberes & taburus tutiłł þai hye",
  "490": "Lachyn launces on one lepyn to-geder",
  "491": "Als fyre oute of þe flyntstane ferde þai be-twene",
  "492": "Duste dryuen on lofte & dymmyd a-bouten",
  "493": "Als thonour in a thik rayne & thrymbland schoures",
  "494": "Beryns borne er thurgh brysten þair launces",
  "495": "Knyghtes croschid doune to þe colde erthe",
  "496": "Faght faste in þe felde & ay þe fals vnder",
  "497": "Titus tornes þaim to & tolles of þe beste",
  "498": "For-Iusted of þe Iolyest for Iunynge of were",
  "499": "Sithen with a bright brande betis on faste",
  "500": "þat þe brayne & þe blode on þe bent rann",
  "501": "Soght thurgh þair sydes with many sad wapyn",
  "502": "Bet on þe broune stele whils þe blade lasten",
  "503": "Ałł bryghtyn þe bent als bemes of son",
  "504": "Ałł of gilten gere & of gode stones",
  "505": "what for schyuerynge of sheledes & shynyng of helmes",
  "506": "It fore als þe firment apon fire were",
  "507": "waspasian in þe vale þe vauarde be-haldes",
  "508": "How þe hethyn here heledes to grounde",
  "509": "Come with a fayre felde þe folke for-to maynteine",
  "510": "Als þe grimly griffons girde þai sammen",
  "511": "Spakly þair speres on sprotes ȝedyn",
  "512": "Scheledes als schydewod on sholders þai cleue",
  "513": "Schokyn out of þair schetes þat scharpe war gronden",
  "514": "Mallen metal thurgh with vnmaght hertes",
  "515": "Bankes wexen on blode aboute in þe vale",
  "516": "Blode oute of golde clathes als gutters þai ryn",
  "517": "Sir sabyn sett hym vp when it so ȝode",
  "518": "Rides with a rerewarde & ałł þe route foloues",
  "519": "kenely þe castels he come to assayle",
  "520": "Castels claterd þai doune camels brestyn",
  "521": "Dromedares to þe deth drouen swithe",
  "522": "þe blode fomed þaim fro in slowes a-boute",
  "523": "þat kene depe in þe dale daschen doune stedes",
  "524": "þe beryns in þe bretage þat aboute were",
  "525": "for þe duste & þe dyn as ałł doune ȝede",
  "526": "Ałł for-stopped in stele starke blynde waxen",
  "527": "None lefte opon lyfe þat on lofte stode",
  "528": "Saue anely ane olifaunt at þe grete ȝate",
  "529": "þar as Cayphas þe clerke in castełł rydes",
  "530": "he se þe wrake on þaim vendes & away turnes",
  "531": "with twelfe maystres ma of moyses law",
  "532": "A hundreth helmed men hyed þaim after",
  "533": "Or þai in þe castełł come þai cached þaim ałł",
  "534": "Bandyd þe bischop on a bytchid wyse",
  "535": "þat blode oute brast iche a bande vnder",
  "536": "Broght to þe berfray ałł þe bolde clerkes",
  "537": "whare þe standarde stode & stedde þaim þare",
  "538": "þe beste of þe bretage & ałł þe bright gere",
  "539": "Chayers & chaunlabres & scharbokiłł stones",
  "540": "Rolles þat þai red on & ałł þair riche bokes",
  "541": "þai broght forth þe bisshop þof hym bale thoghten",
  "542": "Felles þe fals þat ferd als þai fle walden",
  "543": "A hundreth in þat haste with his hande one",
  "544": "þe fals Iues in þe felde so thik",
  "545": "Als hayle frawarde þe heuen in hepes ouer other",
  "546": "Multitude was þare myche on þe molde lefte",
  "547": "þare so many war morte meruayle war elles",
  "548": "So criste his knyghtes kepyn to complyn tyme",
  "549": "Might noght þaire brayne bresten better was neuer",
  "550": "A hundreth thousand helmes on þe hethen syde",
  "551": "war for-fallen in þe felde & noght a freke shapid",
  "552": "Saue seuen thousand of þe same to þe Cite ȝode",
  "553": "And wan with myche wo þe walles with-In",
  "554": "þe ledys lightely on one lokked þe ȝate",
  "555": "Barryd þaim bigly with boltes of yryn",
  "556": "Brayde vp brigges & berres & chenes",
  "557": "þe port-culas with pynnes perched þe grounde",
  "558": "þai wan vp lightely þe walles to kepe",
  "559": "Frescħ vn-fanded folke & grete defence made",
  "560": "þai titt in-to þe toure tunnys thyk",
  "561": "with grete stones of gete & of graye marebułł",
  "562": "Keped kyndely þe caste with kyrnels on lofte",
  "563": "whappes doune querels be quarters many",
  "564": "þe tother folke at þe fote freschely assayles",
  "565": "To ich a dale with dewe was dankyd a-boute",
  "566": "with-drawes þaim for þe derke dukes and other",
  "567": "For þe caste was so kene þat come fra þe wałł",
  "568": "Come forth with þe kynge ryght als þai forth ȝodyn",
  "569": "wantid noght a wy no none þat wounde had",
  "570": "Prynces to þaire palace passed on swythe",
  "571": "vn-armed þaim ałł & þe nyght restes",
  "572": "with waches att þe wałł to many wyfe sorow",
  "573": "wiłł noght þe haythen here þus harmles be lefte .",
  "574": "Onone als rede day rose on þe sky",
  "575": "Bemes blewen on brode berenes to rayse",
  "576": "þe kynge comaunde a cry þat counsayle was",
  "577": "þe dede bodes to þe bent bare for-to make",
  "578": "To spoyle þe spilte folke spare sulde nane",
  "579": "Getyn gyrdels & gay gere golde & gode stones",
  "580": "Helmys hewen of golde hauberks nobiłł",
  "581": "keste dede opon dede þat dole was to holde",
  "582": "wayes made þai wyde & to þe walles come",
  "583": "Assembled at þe Cite a-sawte to be-gyn",
  "584": "Folke ferly thik at þe foure ȝates",
  "585": "Braste toures of tre & tokyn þaim ałł",
  "586": "Aȝayne euer a ȝate ȝarkynde þai hye",
  "587": "Be-gan at þe grettest a garet to rere",
  "588": "Graythid vp fra þe grounde of twelfe grete postes",
  "589": "It was wonder wyde & wroght apon heght",
  "590": "Foure hundreth on frounte faght on þe walles",
  "591": "hardy men apon heght hyed at þe greces",
  "592": "And be-gan with a bir þe burgħ to asayle",
  "593": "Quarles flaumand of fyre flowen in herde",
  "594": "with arous egrely with atter enuenymde",
  "595": "þai taysed at þe toures & tachid þe Iues",
  "596": "Thurgh kyrnels cachyn þai dede many kene man",
  "597": "Brayded & bett doune bretage thik",
  "598": "Brast ałł þe belde & þe brode toures",
  "599": "Be þat was many beryn þe burgħ to assayle",
  "600": "þe hole batełł bouned aboute þe brode wałł",
  "601": "þat was byggyd and bichid to wyn",
  "602": "wonder es to be-holde with hołł dykes vnder",
  "603": "hye banked aboune apon foure halues",
  "604": "& wonder wicked to wyn bot if wyles helped",
  "605": "Bowmen to þe bank bended þaire gere",
  "606": "Schot vp scharpely at þe schene walles",
  "607": "with arowes & alblasters & ałł þat harme myght",
  "608": "To affray þe folke þat defence made",
  "609": "þe Iues weryn þe walles with wyles Inogħ",
  "610": "hote playand pyk at þe folke ȝettes",
  "611": "Brynnand lede & burnstane barels fułł",
  "612": "Schot schynand doune ryght als þe bright water",
  "613": "waspasian went fra þe wałł weryand þam harde",
  "614": "Other busken & boune benden engynes",
  "615": "kestyn at kyrnels closterde toures",
  "616": "& many dere day werke dongon to grounde",
  "617": "Be þat wryghtes has wroght wonder strange pale",
  "618": "Ałł aboute þe burgħ with bastels many",
  "619": "þat na freke myght vmfonge withouten fele harmes",
  "620": "Ne no sege vnder son myght fra þe Cite passe",
  "621": "Sithen demmyd þe diche with þe dede cors",
  "622": "Crommyd it with caryon þe kyrnels vnder",
  "623": "þat þe stynk of þat stewe myght stryke ouer þe wałł",
  "624": "To þe cursed folke þat þai kepe wolde",
  "625": "þe cours of þe condyt þat come to þe toune",
  "626": "Stoppid euer-ich a strande ȝare any streme ȝede",
  "627": "Both with stokkes & with stones & stynkand bestes",
  "628": "waspasian turnes to his tent with titus & other",
  "629": "Comande counsayle on one on cayphas to sitt",
  "630": "what dede be dome þat he dye sulde",
  "631": "with þe letterd ledes þat þe lawe had",
  "632": "Domesmen opon dese demed swythe",
  "633": "when iche freke was flayne þe fełł of clene",
  "634": "Firste to be on þe bankes with blonkes drawen",
  "635": "And sithen hanged on a hepe on þe hee galouse",
  "636": "þe fete to þe firmament ałł men to be-holedyn",
  "637": "with hony on ilke halfe þair sydes anoynted",
  "638": "Curres & cattes with clauers sharpe",
  "639": "Foure cacchyd and knytt to Cayphas sydes",
  "640": "Twa apes at his armes anger hym more",
  "641": "þat ryuen þe flescħ apon rede peses",
  "642": "So was he pyned fra prime with perched sydes",
  "643": "To þe son doune sett in þe somers tyme",
  "644": "þe lered ledes of þe law a lytiłł benethe",
  "645": "war turment on a tree topsayle welt",
  "646": "Knytt to euer-iche a clerke curres twayne",
  "647": "þat ałł þe Cite myght see þe sorow þat þai drow",
  "648": "þe Iues welte ouer þe walles for sorow þat tyme",
  "649": "Seuen hundreth þaim-self slow for sorow of þe clerkes",
  "650": "Som henten þaire hare & fra þe heued pulled",
  "651": "And som doune for dole daschen to grounde",
  "652": "þe kynge lett draw þaim doune fra þai dede war",
  "653": "Bad a bale fyre bete to burne þe corses",
  "654": "Keste Cayphas þer-In and his clerkes ałł",
  "655": "And brynd þaim eueriche a bone in-to broune asses",
  "656": "Syne went to þe walles on þe wynde syde",
  "657": "And ałł on brode in þe burgħ blowen þe pouder",
  "658": "þare duste for ȝoure drynke a duke to hym cryed",
  "659": "And bad hym bebe of þe brothe for þe byschop saule",
  "660": "þus endes cursed cayphas and his clerkes twelfe",
  "661": "þat thurgħ þaire counseyle criste cached to dede",
  "662": "Be þat was þe day done & dryuen to þe ende",
  "663": "Myrkyd mountayns & mores abouten",
  "664": "Fowles fallen to fote & þair fethers rysten",
  "665": "þe wacches to þe wałł & waytes abowte",
  "666": "Bryght fyres on brade bette in þe oste",
  "667": "þe kynge and his counseyle carpyd to-geder",
  "668": "Chareged þe chek-wache to chamber to wende",
  "669": "kynge & knyghtes to take þaim reste",
  "670": "waspasian lyes in his loge lytiłł he slepes",
  "671": "Bot walous & wyndes & walters a-bowten",
  "672": "And ofte turnes hym for tene & on þe toune thynkes",
  "673": "when schadow & schyre day schauen in twyn",
  "674": "Laueroks sone apon lofte lyften þaire steuen",
  "675": "Beryns busked of bedde with bemes loude",
  "676": "Bath blew at þe bent & at þe burghe walles",
  "677": "waspasyan buskes of bed & bounes fayre",
  "678": "Fra þe face to þe fote in fayre golde clothes",
  "679": "Sythen putt þe prince ouer hys pale wedes",
  "680": "A breny browden thyk with ????? ?late",
  "681": "þe grace of þe gr?? ????? ??? of golde ryche",
  "682": "þare-on he kaste ?????????? his armes",
  "683": "A grete girdełł of ???? with-out? g??? ????",
  "684": "Lays vp be his lendes with ??????? Inow",
  "685": "A bryght burnest swerde belt?? on ???",
  "686": "Of pure pulyste golde pomell ????",
  "687": "A brade scynand schelde on ?????????????es",
  "688": "Bokylde with bryght golde ????????????????",
  "689": "His gloues of gray stele w????????????????",
  "690": "Handils & has on & his hors aske?",
  "691": "þe golde hewen helme ???????????????",
  "692": "with vyserne & ventayle deuysed ?????????",
  "693": "A croune of clene golde was closed ?????????",
  "694": "Reyled a-boute þe rounde helme ???????????????es",
  "695": "Pyght proudely with peryłł ?????????????",
  "696": "And ałł with saphyrs s??t þe sydes ????????",
  "697": "He strydes on a stythe st??? ????ak ????????",
  "698": "His segges saw hym ałł & ???????????",
  "699": "þis is a comly kynge knyg???? ????????",
  "700": "He hyes to þe barres or he by?? ??????",
  "701": "Bet on with his brande þat ałł þe ??????????????",
  "702": "Comes caytyfe forth ałł ȝe þat cri??? ???????",
  "703": "Knaw hym for ȝoure kynge ?? ȝe ?????? mor?",
  "704": "waytes doune fra þe walles what wa es ???????",
  "705": "May ȝe fache ȝow no fode þof ȝe fay ?????",
  "706": "And of ȝe waterles wede wyn ȝe it neuer",
  "707": "A drope if ȝe dye sulde þe dayes of ȝoure ly??",
  "708": "þe pale þat I pyght pass it who maye",
  "709": "It es so big ouer þe banke & has ȝour ???gh ?????",
  "710": "Fourty to defende a-gayne fyue ?????????",
  "711": "þof ȝe wer ȝotyns ich one aȝayne ????? ȝe turne",
  "712": "A more mensk wer it mercy to seche",
  "713": "þan meteles mar no myght helpis",
  "714": "þan Iosaphus þe gentyłł þat gynnes couth many",
  "715": "wroght a wonderfułł wyle when þair water fayled",
  "716": "[M]ade wedes of welle in wete for-to plunge",
  "717": "[wa]ter wasched als þai war & on þe wałł hungen",
  "718": "?? wedes droppen doune dryen ȝerne",
  "719": "Reke ryses þer fra Romayns be-haledes",
  "720": "[w]ende wel? ???? wedes waschen had bene",
  "721": "[þa]t no wy in þe ???? water sulde tharne",
  "722": "[Bo]t waspasyan ?? wyle of þe wer knewen",
  "723": "???de laghes þar-at & lordynges byddes",
  "724": "Ne beryn b?? bayste þ?f þai ȝon boste make",
  "725": "It bene bot ??????? w?r for water þaim wantes",
  "726": "þan was ????????????? newe to be-gyn",
  "727": "[A]ssayl?s ??????? halfe þe Cite a-bouten",
  "728": "[M]arke?? ??? ???????s un-mete dyntes",
  "729": "And m?c? ?? ??son note marryde þat tyme",
  "730": "þar-of was Iosephus war þat mych of wer couth",
  "731": "And seke? on þe wałł syde was sett with chafe",
  "732": "Agayne þe strenght of þe strake þar stanes hyttyn",
  "733": "þat ??? ???ed noght a dyce bot dyn made",
  "734": "?? Romayns rynen to & apon roddes knytt",
  "735": "Sythes for þe sakkes þat selly war kene",
  "736": "Raghten to ropes & rent þaim in sonder",
  "737": "þat ałł ???chy? doune & to þe dyche fallyn",
  "738": "Bot Iosaphus þe gynfułł þair gynnes ałł",
  "739": "Bryntt with ???nnand oyle myche bale wroght",
  "740": "waspasyan wounded was wonderly sore",
  "741": "Thurgh þe ????? of þe hele with a hande-darte",
  "742": "Sone assembl?? hym to many sad hundretħ",
  "743": "þat wal?? ??eke þe wounde or elles wo hab",
  "744": "þat brayed þ?? to þe byker fułł ȝerne",
  "745": "Faght in fel???y funed with speres",
  "746": "Iu?kyn Iues thurgh ?nnys witħ",
  "747": "þar war sel???th signes als seges may here",
  "748": "A beryn with a balgh stane was þe brayne clouyn",
  "749": "A womman b??den with berne was on þe bely hitt",
  "750": "with a stane ??? stayre als þe story tełł",
  "751": "þat þe ???????? ??yd? fra þe body clene",
  "752": "Borne vp als ? ??łł ouer ?? burgh walles",
  "753": "Bernys war ????? to ?????? ałł so brytyned",
  "754": "wymen wyde ???? w???? ??er þe stones",
  "755": "Many turret ????? tirled þe temple aboute",
  "756": "þe Cite had bene cesed be saynte at þat tyme",
  "757": "Ne had þe folke bene so fers þat þe fende seruyd",
  "758": "þat kyldyn on cristen & kep?d þe walles",
  "759": "with arowes & albl?sters & aschelers grete",
  "760": "with speres & spryngaldes spynen oute faste",
  "761": "Drywen dartes doune gyfen depe woundes",
  "762": "þat many oute of Rome be restynge of son",
  "763": "was mykyłł leuer a leche & layke with hys toles",
  "764": "waspasyan styntes of þe stoure & strenghtes his men",
  "765": "þat war for-betyn & bledde vnder bryght ????",
  "766": "Tyght to þaire tentes with tene þat þai had",
  "767": "wonder wery of þair werke & wreched bothe",
  "768": "helmes & hauberkes þai haden of sone",
  "769": "wasches þair woundes with wyne & with wołł stoppes",
  "770": "with wołł & with oryson orday??? in charme",
  "771": "Sythen iche sege to þe soper ȝoden",
  "772": "þof þai wounded war þai no wounde mened",
  "773": "Bot daunsynge & no dole with dynnyng of pypes",
  "774": "And nakyr noyse ałł þe nyght-tyme",
  "775": "when þe nyght was done & þe daye sprongen",
  "776": "Sone after þ?? ??? assembled þe grete",
  "777": "Come forthe ?????? kynge counseyle to here",
  "778": "Ałł þe knyghthede clene þat for ???ste weryd",
  "779": "waspasyan on wyde his wyes be-helde",
  "780": "þat war frescher to f?ght þan at þe firste tyme",
  "781": "He prayes princes firste & ałł þe pepiłł after",
  "782": "þat ich a wyght of þe were sulde his wiłł schew",
  "783": "Or þis toune be tane and þere toures hegh",
  "784": "Myche torfer and tene vs tydes on hande",
  "785": "þai turne ałł to Tytus & hym þer tale graunted",
  "786": "Of þe Cite & þe sege to say for þaim ałł",
  "787": "þan Titus hym turnes & talkyn begynnes",
  "788": "þus to layke with þer ledes ne lympes þe w????",
  "789": "For þai er fełł men of defence fer? men & nobiłł",
  "790": "& þis turred toune es tenefull to wyn",
  "791": "þe werste wreche in þe w?ne may on þe wałł",
  "792": "Stryke doune with a stone stuny many knyghtes",
  "793": "wende we sałł on roume & behalde & harme lytiłł",
  "794": "þat þai may fare no ferther fode for-to gete",
  "795": "walde ȝe stynt of ȝoure stryfe wh?le þai þe stoure ?????",
  "796": "we sulde with hunger þaim hent & hoke oute of toune",
  "797": "For þare as fayles þe fode feble es þe strengħt",
  "798": "And þare þare hungre es hote hertes er faynte",
  "799": "Ałł assentyd tiłł his saw þat þe sege harde",
  "800": "To þe kynge was calde constables þan",
  "801": "He schareged þaim for ałł chaunce als a chyftan sulde",
  "802": "with wache & with welyd men þe wałł for-to kepe",
  "803": "For we wiłł hunte at þe hertes in hethes a-boute",
  "804": "And se þese rose rynn in þe roghe bankes",
  "805": "Ryde to ryuer rayse vp fowles",
  "806": "Iche sege to þe solace þat hym lykes",
  "807": "Prynces oute of pauylyons praysyd þai wer",
  "808": "P????? forth ouer þat place & þaim playe wolde",
  "809": "þat lyfe led þai longe oure lorde gyf vs ioye",
  "810": "I N Rome Nero has now myche noye wroght",
  "811": "To dede pyned þe pope & myche pepiłł quelled",
  "812": "Petre of apostels þe prince & saynt Paule bothe",
  "813": "Senek & senatours of þe Cite free",
  "814": "His moder & his mylde wyfe muchyd to dede",
  "815": "Comberd cristen fele þat on criste lyued",
  "816": "þe romayns rysyn on one when þai þis reuth sene",
  "817": "To quełł þe Emperoure quyke þat þaim vnquemed had",
  "818": "þai presen to þe palace poueryl and other",
  "819": "To brytten þe bolde kynge in his burgh ryche",
  "820": "þe Cite & þe senatours assentes þaim bathe",
  "821": "No nother dede es to do þai haf his dome ȝoledyn",
  "822": "þan fled þe freke frendeles oute",
  "823": "At a priue postern & ałł þe pople sewes",
  "824": "Bot a tronchoun of a tree toke he no more",
  "825": "Of ałł þe gleterand golde þat he on erthe had",
  "826": "with his toth on þe tronchoun he togges & bytes",
  "827": "Tiłł it was pyked at þe poynte als pryk ende",
  "828": "þan he bydes þe berynes & baldely he spekes",
  "829": "Tiłł ałł þe wyes þat þar war wordes on loude",
  "830": "Turnes traytours aȝayne sałł neuer þe worde ryse",
  "831": "þat na carle make his cope þat he his kynge quellyd",
  "832": "Hym-selfe he styked with þat staf strake to þe hert",
  "833": "þat þe colke gon clene and þe kynge dyed",
  "834": "Sex monethes after & no more þis myschefe be-tyd",
  "835": "þat waspasyan was went to wer' on þe Iues",
  "836": "Foure meten myle oute of rome to mene for euer",
  "837": "þat firste was emperoure of ałł þus ended in sorow",
  "838": "þe grete to-g??er er gone getes þaim a-nother",
  "839": "One Gabba a gome þat myche grem had",
  "840": "Thurgh Oth?? Luscius a lorde þat had hym lange hatyd",
  "841": "And at þe laste þe lede hym on lyfe broght",
  "842": "In myddes þe markett of Rome þai metyn in fere",
  "843": "Othes felde hym faye & gaf hym fele woundes",
  "844": "þat foure of monethes & more had mayntend þe ??????",
  "845": "þan dyed þat duke and dyademe leu??",
  "846": "when þat gabba was gone & oute ??? me broght",
  "847": "Othes entres In and Emperoure was maked",
  "848": "þat man in his magiste was monethes bot thre",
  "849": "And ȝelde Sathanas þe saule & hym-self q???led",
  "850": "þe Romayns raysen a renke Rome forto kepe",
  "851": "A knyght þat vytale was called & hym þe croune raght",
  "852": "Bot syr sabyn soght a sege þat was noble",
  "853": "waspasyan brother þat he betrayde had",
  "854": "waspasyan apon vytale to venge his brother",
  "855": "Sent oute of Surry seges to Rome",
  "856": "Als nakyd als nedyłł þe new Emperoure",
  "857": "For Syr sabyn sake ałł þe Cite was drawen",
  "858": "Sithen gorred þe gome þat his guttes ałł",
  "859": "Als a bowelde beste in-to his breche hange",
  "860": "Doune heledand he ȝede & ȝeledes þe saule",
  "861": "And þai caght þe cors & keste it in tybre",
  "862": "Seuen monethes had þat sege septer in hande",
  "863": "& þan lefte þe lyfe for his lyther dedes",
  "864": "A-nother sege was to seche þe septer sulde hafe",
  "865": "For ałł þere bene gone þat neuer aȝayne turned",
  "866": "Now of þe Cite and ȝe wiłł þat I saye more",
  "867": "How þis comly kynge þat for criste weres",
  "868": "Has haledyn in þe haythen other halfe ȝere",
  "869": "þat neuer beryn oute of þe burgh so balde was to pas",
  "870": "Als he to dyner on a daye with dukes was sett",
  "871": "þare come renkes fra Rome raykande swythe",
  "872": "In brynyes & bright wede with bodworde new",
  "873": "Lowten ałł to þe lorde lettres hym raght",
  "874": "Sayde comly kynge þe knyghthede of Rome",
  "875": "Thurgħ þe senatours assent & þe Cite als",
  "876": "Has chosen þe for chyftane to be oure chefe lorde",
  "877": "þe riche Emperoure of Rome redes þere lettres",
  "878": "He ouer-lokes euer-iche a lyne to þe laste ende",
  "879": "Bordes war borne ałł doune & þe bernys ?yses",
  "880": "Calles þaim on one & kythes þe speche",
  "881": "ȝe bene of my blode þat I beste trayste",
  "882": "My ??????? next to my ?????? [o]ther syb many",
  "883": "S?r sabyn of Surry a sege þat I ???te",
  "884": "??? other frendes fele þat me fayth ???",
  "885": "Now es me bodworde of blysse broght fro Rome",
  "886": "Syr sabyn of Surry saye þe be-houes",
  "887": "How I myght safe my-selfe & I so wroght",
  "888": "For I hafe ??ly hyght here for-to lenge",
  "889": "To þe ???????? ȝett & ȝoleden þe keyes",
  "890": "??????? ???red toune hafe takyn at wiłł",
  "891": "And sy???n venged on þaim þat þe holde kepes",
  "892": "Betyn & brayde doune þe bretage hye",
  "893": "þat neuer stone in stede stande apon other",
  "894": "Kythe þi counseyle sir knyght þe kynge to hym sayde",
  "895": "For I wiłł wirke be þi witt if worship may be",
  "896": "þan says syr sabyn semelyche lorde",
  "897": "we be wyes þe with þi worship to forther",
  "898": "And þat we do es þi dede may naman deme elles",
  "899": "þe dome demed was þore þat who dole be a-nother",
  "900": "He sałł be sufferayne hym-selfe sene in þe werke",
  "901": "For als faye es þe freke at þe fyre ende",
  "902": "þat ?f flaes þe fełł als he þat fote haldes",
  "903": "Be-take Titus þi son þis toune for-to kepe",
  "904": "& to þe dughty duke domycian his brother",
  "905": "Here I halde vp my hande with þaim forto lenge",
  "906": "with ałł þe here þat I hafe whils my hert lastes",
  "907": "And þou sałł ryde to Rome receyue þer þi croune",
  "908": "In honour Emperoure to be to þi lyfes ende",
  "909": "So may þe couanute be keped þat þou to criste made",
  "910": "þi-selfe dose þat þi soudeours bi þine assent wirkes",
  "911": "þan with a lyons late he lyfte vp his eghen",
  "912": "?o Titus turnes hym on one & hym þe tale schewes",
  "913": "And as sir sabyn has sayde be it sone graunted",
  "914": "with his brother & þe beryn þat hym blysse walde",
  "915": "? ??łł tary at þis toune tiłł I it takyn hafe",
  "916": "??de wayes thurghe þe walles with waynes & kartes",
  "917": "??re fader hete to halde if me hap tyde",
  "918": "?? ???e to-hewen be or I hythen pas",
  "919": "? ??ke and a brade schelde was broght on to swere",
  "920": "???? beryns þan handes helde & boldely to kyssyn",
  "921": "To be lele to þat lorde þat þaim lede sulde",
  "922": "Syr Titus þe trew kynge to þai þe toune had",
  "923": "????? als þe foule of þe daye was þe freke þan",
  "924": "??????? knyghtes ??? with carefułł ????es",
  "925": "?? ??łł & my worship ȝe woleden to kepe",
  "926": "For þe tresoure of ??????? on þis toune hang??",
  "927": "I ne walde þe toures war vntane & þis toune he??",
  "928": "For ałł þe golde and þe gode ?????????????",
  "929": "Ne no stone in þe stede st??????? on lofte",
  "930": "Bot ałł ouer-turned & ?lled temple ???????",
  "931": "So laches he leue at his ledes ałł",
  "932": "went wepand away & on þe wałł lo???",
  "933": "Prayes god als he gose hym grace to sende",
  "934": "To halde þat þai heght h??? ? neuer þair hert ch???ge",
  "935": "Now es waspasi?? ????????????????????",
  "936": "Euen entred to Rome ???????????????",
  "937": "And titus for þe tytynges ??????????????",
  "938": "þat in his syns a sekenes so?????? ???????",
  "939": "þe freke for þe fantom of his fader ?????",
  "940": "with a crampe & a calde kankers fułł harde",
  "941": "þat þe fystes & þe fete fyngers and other",
  "942": "wex laythly als a leke & loste had þe strenght",
  "943": "He crokyd a-gayne kynde & ??? a cryp?łł waxen",
  "944": "when þai se hym so many ?????????",
  "945": "þai sent to þe Cite & soghten a leche",
  "946": "þat couth kepe þe kynge ??????? delyuer",
  "947": "when þai þe Cite hafe seg?? ?????? a-boute",
  "948": "Fynd couth þai no freke þat of þe fete couthe",
  "949": "Saue þe selfe Iosaphus þe freke þat was noble",
  "950": "& he graunted to ga with a gode wiłł",
  "951": "when he was comen to þe kynge & þe case wyste",
  "952": "why þe sege so sodanly ???????? was fallen",
  "953": "To he had complet his ???? ???? he askyd",
  "954": "For what beryn of þe burghe þat he b???ge walde",
  "955": "Þe kynge was glad & ałł graunted þat þe gome askyd",
  "956": "And he foundes be-fore & serchys be-lyue",
  "957": "A man to þe mody kynge þat he moste hated",
  "958": "And in brynges þat beryn to his bed syde",
  "959": "when titus sodanly se þat sight? with eghen",
  "960": "In his hert? a hote ire so hertly ryses",
  "961": "þe blode be-gan with hete to brede in his ??????",
  "962": "And syrours to resorte in þair selfe kynde",
  "963": "Fete & ałł fetours als þai be-for ?????",
  "964": "Comen in þair aghen kynde ? þe kynge ryses",
  "965": "Thankes god of his grace & þe gode leche",
  "966": "",
  "967": "",
  "968": "",
  "969": "",
  "970": "",
  "971": "",
  "972": "????????????????????????????? lyked",
  "973": "",
  "974": "",
  "975": "",
  "976": "?????????????????? & kepys no ????",
  "977": "????????????????? þaire tene es on hande",
  "978": "???????????????????? þat þaim es bylempyd",
  "979": "??????????????????????? to for-to saye",
  "980": "?????????? myschef for mete es befallen",
  "981": "?????????????????????? na fode had",
  "982": "????????????? flesche freke for-to bye",
  "983": "?????????????????? þat þa? by couthe",
  "984": "???????????? dr???? ??????? of ??? ???fe",
  "985": "?????????????????????????? þa? ety?",
  "986": "???????????????????? faste to þe gr?????",
  "987": "???????????????? iche daye many ?",
  "988": "??????????????? wolues þai ferde",
  "989": "????????????????? ??yke ałł his wombe-fiłł",
  "990": "???????????? wyfe for myschefe of fode",
  "991": "?????????????? sho ???? brynt? it on gledes",
  "992": "??????????????? with re???? ?o????",
  "993": "???????????????????? our? sor?? ???? hande",
  "994": "?????????????? burgħ oure bodys to quełł",
  "995": "?????????????????? þat ??? oure hertes brestes",
  "996": "????????????????? ?af & aȝayne turne",
  "997": "??????????????????? & etyn a sholdyr",
  "998": "?????????????????? ?y?e? in þe strete",
  "999": "???????????????????????? þe sauer",
  "1000": "???????????????????? sayd sho dy sulde",
  "1001": "????????????????????????? fra þa men layned",
  "1002": "???????????????????? in a wode ??ng??",
  "1003": "??????????????? ???ttynd & þ? ba??? ??????",
  "1004": "?????????????????????? a syde ??t????",
  "1005": "????????????? bo?? ????????? blo?? ch??ng?d",
  "1006": "??????????? for ????????? away",
  "1007": "??????????????????????????? sałł we ????",
  "1008": "",
  "1009": "",
  "1010": "",
  "1011": "",
  "1012": "",
  "1013": "",
  "1014": "",
  "1015": "",
  "1016": "",
  "1017": "",
  "1018": "",
  "1019": "",
  "1020": "",
  "1021": "",
  "1022": "N ...",
  "1023": "",
  "1024": "vp a ...",
  "1025": "Fyue ...",
  "1026": "Ane I????? ...",
  "1027": "Had wr???? ...",
  "1028": "Titus t????? ...",
  "1029": "Shaftes ...",
  "1030": "& many thur?? ...",
  "1031": "Brynies & bry??? ...",
  "1032": "And many bu???? ...",
  "1033": "Hewen apon h??? ...",
  "1034": "þe fyre out fl?? ...",
  "1035": "þe duke domic??? ...",
  "1036": "And hyes oute of ... .",
  "1037": "Felled of þe fals f???...",
  "1038": "Als bestes br?????...",
  "1039": "þan titus towa??...",
  "1040": "Mas mason ...",
  "1041": "After profer? þaim ...",
  "1042": "when he ...",
  "1043": "Bot ȝone þ? gy????...",
  "1044": "An ...",
  "1045": "Say...",
  "1046": "þan ...",
  "1047": "S...",
  "1048": "Myght ...",
  "1049": "Fo? ..."
}
